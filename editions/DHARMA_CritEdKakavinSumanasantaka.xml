<?xml version="1.0" encoding="UTF-8"?>
<?xml-model href="https://raw.githubusercontent.com/erc-dharma/project-documentation/master/schema/latest/DHARMA_CritEdSchema.rng" schematypens="http://relaxng.org/ns/structure/1.0"?>
<?xml-model href="https://raw.githubusercontent.com/erc-dharma/project-documentation/master/schema/latest/DHARMA_CritEdSchema.rng" schematypens="http://purl.oclc.org/dsdl/schematron"?>
<?xml-model href="https://raw.githubusercontent.com/erc-dharma/project-documentation/master/schema/latest/DHARMA_CritEdSQF.sch" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:lang="eng" xml:id="sumanasantaka">
   <teiHeader>
      <fileDesc>
         <titleStmt>
            <title type="editorial">Sumanasāntaka by Mpu Monaguṇa: Digital Edition</title>
            <author>Mpu Monaguṇa</author>
            <respStmt>
               <resp>author of digital edition</resp>
               <persName ref="part:argr">
                  <forename>Arlo</forename>
                  <surname>Griffiths</surname>
               </persName>
            </respStmt>
         </titleStmt>
      	<publicationStmt>
      		<authority><ref target="{URI for DHARMA website}">DHARMA</ref></authority>
      		<pubPlace>Jakarta</pubPlace>
      		<idno type="filename">DHARMA_CritEdKakavinSumanasantaka.xml</idno>
      		<availability>
      			<licence target="https://creativecommons.org/licenses/by/4.0/">
      				<p>This work is licensed under the Creative Commons Attribution 4.0 Unported Licence. To view a copy of the licence, visit https://creativecommons.org/licenses/by/4.0/ or send a letter to Creative Commons, 444 Castro Street, Suite 900, Mountain View, California, 94041, USA.</p>
      				
      			</licence>
      		</availability>
      		<date from="2019" to="2025">2019-2025</date>
      	</publicationStmt>
      	<sourceDesc>
      		<!-- based on Worsley, Peter, Supomo Suryohudoyo, Thomas M. Hunter & Margaret Fletcher. 2013. Mpu Monaguṇa’s Sumanasāntaka: An Old Javanese Epic Poem, Its Indian Source and Balinese Illustrations. Bibliotheca Indonesica 36. Leiden: Brill. .-->
      		<listWit>
      			<witness xml:id="edw">
      				<abbr type="siglum">Ed<hi rend="superscript">W</hi>
      				</abbr>
      				<bibl>
      					<ptr target="bib:Worsley+al2013_01"/>
      				</bibl>
      			</witness>
      		</listWit>
      	</sourceDesc>
      </fileDesc>
      <encodingDesc>
         <projectDesc>
            <p>Encoded in TEI according to the <ref target="{URI for DHARMA editorial conventions or page with link to Encoding Guides}">Conventions of Project DHARMA</ref></p>
         </projectDesc>
         <editorialDecl>        
            <correction>
               <p>A decision needs to be taken on what to do with: spaces before particle n; capital letters; circumflexes on a, i, u, e, o, also in capital letters; notes at end of file.</p>
            </correction>
            <normalization>
               <p/>
            </normalization>
            <interpretation>
               <p/>
            </interpretation>
         </editorialDecl>
         <samplingDecl>
            <p/>
         </samplingDecl>    
      </encodingDesc>
      <profileDesc>
         <langUsage>
            <language ident="kaw-Latn">Old Javanese, romanized</language>
         </langUsage>
      </profileDesc>
      <revisionDesc>
         <change when="2015-05-08" who="part:argr" status="draft">Modifications for complicance with EGC v2</change>
         <change when="2024-07-21" who="part:axja" status="draft">Transform to DHARMA</change>
         <change when="2018-06-04" who="part:anol" status="draft">Initial TEI encoding</change>
      </revisionDesc>
   </teiHeader>
   <text xml:space="preserve">
      <body><div type="edition" xml:lang="kaw-Latn">
	<ab type="invocation">avighnam astu</ab>
         <div type="canto" n="1" met="jagaddhita">
            <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">saṅ hyaṅ-hyaṅ pinakādideva ni karas para kavi makatattva ṅ akṣara</l>
               <l n="b">saṅ saṅkan paran iṅ palambaṅ atidurlabha kahanan ira n kavīśvara</l>
               <l n="c">saṅ sūkṣmê* kukus iṅ tanah kinikir iṅ kuku ri səḍəṅ iṅ aṅrəgəp laṅə̄</l>
               <l n="d">māyākāra vinimba nitya sinamādhi* manurunana caṇḍi pustaka</l>
            </lg>
            <lg n="2">
               <l n="a">sambandhanya k aṅarcanê pada nirâhyun ajar-ajara milva riṅ kavi</l>
               <l n="b">yekī kāraṇa ni ṅhulun praṇata bhakti ri sira magave namaskr̥ti</l>
               <l n="c">luṅgah niṅ kalaṅə̄n sapuṅgəl asəkar kakavin inuparəṅgan iṅ laṅə̄</l>
               <l n="d">puṣpāñjalya ri jə̄ṅ nira n Sumanasāntaka caritakənâstu sanmatan</l>
            </lg>
            <lg n="3">
               <l n="a">pūrvaprastuti niṅ kathā hana sira dvija taruṇa suśīla subrata</l>
               <l n="b">śiṣyâgastya* sira prakāśa karəṅə̄ kasutapan ira nora tan vruha</l>
               <l n="c">khyātîṅ rāt Tr̥ṇavindu nāma pinakesi niṅ ujar-ujar iṅ kadevatan</l>
               <l n="d">sakveh niṅ hyaṅ anaṅśayê hyuna nirâṅadəha ri paṅadəg Surādhipa</l>
            </lg>
            <lg n="4">
               <l n="a">ndan saṅ hyaṅ Suranātha mukhya pinakādi niṅ avədi manaṅśayê hati</l>
               <l n="b">lvir tan duhkha sira ndan i  tvas aviveka riṅ aṅənana de niṅ olaha</l>
               <l n="c">gūḍhākāra nira n vikalpa kadi tan hana panaha-nahā nirâlaha</l>
               <l n="d">prāyê saṅ suyaśa n təka ṅ bhaya sakêṅ musuh avədi kaciryanâvədi</l>
            </lg>
            <lg n="5">
               <l n="a">vvantən rakva varāpsarī linəvih iṅ sa-Haripada vagəd vicakṣaṇa</l>
               <l n="b">prajña dyah Hariṇī*  ṅaranya tuvi vaṅśaja vəka-vəka devaputrikā</l>
               <l n="c">sākṣāt hrū nikaṅ indracāpa subhagêṅid-iṅidan i hayunya dug siṅī</l>
               <l n="d">aṅhiṅ sāra hiḍəp hyaṅ Indra śaraṇāśraya paṅalaha śakti niṅ tapa</l>
            </lg>
            <lg n="6">
               <l n="a">yekī rakva kinon hyaṅ Indra marəkâṅucap-ucapa rahasya riṅ taman</l>
               <l n="b">śīghrânəmbah acum vulat nika sinuṅsuṅ iṅ ujar amanis priyambada</l>
               <l n="c">om putrī saṅ anəmva kāṣṭaguṇan aṅhilaṅakəna kaśaktin iṅ tapa</l>
               <l n="d">aṅhiṅ māsku sinambhavâsiha paṅə̄bana niṅ aśaraṇêṅ kadevatan</l>
            </lg>
            <lg n="7">
               <l n="a">vvantən brāhmaṇa siddhiśakti magave tapa katəka-təkêṅ surālaya</l>
               <l n="b">maṅde saṅśaya ni ṅhulun ndan aləməh katəṅəra ri vikalpa niṅ hati</l>
               <l n="c">saṅkṣepanya lumampahânaku mamañcana maṅənəsa tan parovaṅa</l>
               <l n="d">eñjiṅ māsku lumakva və̄rakəna riṅ hima sumiliba tan hana vruha</l>
            </lg>
            <lg n="8">
               <l n="a">nāhan de nira mojar asru paṅutus nira lumarisa tan vruh iṅ bhaya</l>
               <l n="b">kepvan dyah Hariṇī katon gəgəh i suṅsut ira yadin apakṣa laṅghana</l>
               <l n="c">rəs lāvan pagəh iṅ kabhaktin ika kāraṇa niki n ubhaya n lumampaha</l>
               <l n="d">paṅgil paṅhvata janma liṅnya səḍəṅanya karahatana riṅ pamañcanan</l>
            </lg>
            <lg n="9">
               <l n="a">mantuk dyah Hariṇī manəmbah i* Surendra ri vijila nikā madandana*</l>
               <l n="b">eñjiṅ maṅkat akañcugâdarupa bhūṣaṇa nika pinasaṅnya tūt hənū</l>
               <l n="c">tan kvâmbəknya lumampa-lampah* aṅəlih kasusu laku nikâṅhade-hade</l>
               <l n="d">denyâdharma ri de nirâṅutus amighnanana tapa tatan hanâṅrvaṅi</l>
            </lg>
            <lg n="10">
               <l n="a">ṅūni n pamvit i jə̄ṅ Surendra maməgəṅ taṅis inimur-imur kinə̄lakən</l>
               <l n="b">maṅke n sampun adoh* lakunya vənaṅ aṅləpasakəna taṅisnya riṅ havan</l>
               <l n="c">lagy ânambatakən laranya kasihan pati səsəl anəsəl purākr̥ta</l>
               <l n="d">tūt mārgāmbara luhnya tan papəgatan drava kadi titis iṅ maṇik bañu</l>
            </lg>
            <lg n="11">
               <l n="a">kāṅən denya katuhvan iṅ giṇa mamighnani tapa vipathâgave hala</l>
               <l n="b">yadyastun kavaśā pira ṅ sukha təmun yan amuhara hala ndya don ikā</l>
               <l n="c">mvaṅ yan tan kavaśā katon tətəp i śāpa nira paṅavaśanya tan vuruṅ</l>
               <l n="d">kodāsīnan irêka ta pva pinalar-palar ika siha saṅ hyaṅ Īśvara</l>
            </lg>
            <lg n="12">
               <l n="a">mampəh mātra laranya luhnya pinakembuh i manis i matanya yan vulat</l>
               <l n="b">luṅsur-luṅsur ikaṅ tapih pinakatambəh i raras i təṅah nikâlaris</l>
               <l n="c">hrəknyâlvan ya samar-samar tuna-tunâmuvuhi manis i de nikâṅucap</l>
               <l n="d">aśrī varṇa nikâṅəlih vənəs ikâṅhaləpi kadi vənəs niṅ abrata</l>
            </lg>
            <lg n="13">
               <l n="a">luṅhā lampah ikânəlat ri hirəṅ iṅ gagana hanan avās hanan samar</l>
               <l n="b">rəp mukṣânusup iṅ rəməṅ kadi vulan lumaku kasaputan lamad-lamad</l>
               <l n="c">lvir vintaṅ sumurup katonan ika riṅ vəkasan asəmu marmakê kapə̄</l>
               <l n="d">rəm niṅ megha tinūtakənya manicip-nicipi javuh avarṇa cātaka</l>
            </lg>
            <lg n="14">
               <l n="a">ramyanya n paməgat laṅit ləpas adoh təka ri sadavatā nikaṅ limut</l>
               <l n="b">agyā de ni panas hyaṅ arka karaṇanya n alisuh atavəṅ-tavəṅ hima</l>
               <l n="c">prāpta ṅ truh sumaput prabhāva ni lakunya vahu mari huyaṅnya kāṅinan</l>
               <l n="d">tūt Gaṅgâhavan indracāpa tumurun lari nika sukha mampir iṅ vukir</l>
            </lg>
            <lg n="15">
               <l n="a">vatv ânuṅgul amarvatâhrit aguhâtupis atiba-tiban latāṅkura</l>
               <l n="b">ṅkā teka n dumunuṅ lukar ni darupanya pinahayu lugas siniṅsətan*</l>
               <l n="c">tistis tan hana tīrthayātra viku śakty atapa katəmu śūnya kevala</l>
               <l n="d">aṅhiṅ handiva-handivâgaravalan katəmu marək anuṅsuṅ iṅ guyu</l>
            </lg>
            <lg n="16">
               <l n="a">priṅgâtyanta ruhurnya mānuṣa paran vənaṅa mara ri dohnya durgama</l>
               <l n="b">ṅhiṅ saṅ paṇḍita saṅ huvus tuməmu ṅ aṣṭaguṇa sira vənaṅ marêrika</l>
               <l n="c">hetu dyah Hariṇī vənaṅ mara kajanman ika saphala devakanyakā</l>
               <l n="d">lər denya n tumurun savaṅ garagatī tumurun ahavan antih-antihan</l>
            </lg>
            <lg n="17">
               <l n="a">tiṅhalnyâbayaṅan mamet i patapan saṅ atapa parananya bañcanan*</l>
               <l n="b">riṅ Vindhyācala* rîndrakīla saləbak vukir ika pinaran katuṅkulan</l>
               <l n="c">mvaṅ riṅ Revatakāgra Gandhamadanādri masamun apa tan hanâtapa</l>
               <l n="d">hetunya n bhramitâpəgâkuliliṅan kadi pakalaṅan iṅ niśākara</l>
            </lg>
            <lg n="18">
               <l n="a">lambuṅ niṅ Himavān kidul hana ta parvata śuci patapan hañar katon</l>
               <l n="b">tumraṅ* teja nika prabhāva nira saṅ sutapa tilaka niṅ jitendriya</l>
               <l n="c">aṅlīlâṅililan pahoman ira sə̄h kukus ika maṅadəg nirantara</l>
               <l n="d">lvīr oṅkāra mavindunāda kadi hənva nira hələm anəmva śūnyatā</l>
            </lg>
            <lg n="19">
               <l n="a">buddhi dyah Hariṇī tumiṅhal irikaṅ patapan asəmu harṣa niścaya</l>
               <l n="b">byaktâvās Tr̥ṇavindu ta pva makapājaran iki liṅ ikânəhər marək</l>
               <l n="c">līlâṅambah i hambal iṅ jalada saṅsaya samar asamun hibək javuh</l>
               <l n="d">miṅsor lvīr ahavan turun-turunan iṅ gupura sukha hanan kadînulur</l>
            </lg>
            <lg n="20">
               <l n="a">prāptêṅ parvata śūnya kayvan ika pakṣa vukir asəgəh iṅ hañar ḍatəṅ</l>
               <l n="b">haryan mvaṅ hujuṅan sakêṅ* pisaṅ alasnya rumarasah amet kalālatā</l>
               <l n="c">sakveh niṅ vulakan sumaṅgraha bañunya valahar ika pakṣa sāgara</l>
               <l n="d">jaṅgâṅambəki pakṣa kasturi vaṅinya hinaturakən iṅ drəs iṅ barat</l>
            </lg>
            <lg n="21">
               <l n="a">vahv âron anak iṅ pakis haji katon sukət i pasusupanya durgama</l>
               <l n="b">sakveh niṅ kayu nora tan pagati de niṅ anila təka riṅ tr̥ṇāṅkura</l>
               <l n="c">ndan trāsâsəpi tan paron kapanasan paḍa ragas amalar-malar javuh</l>
               <l n="d">vaṅkal seṅvan alīt-alīt bataṅ agə̄ṅa hələm i paṅadəgnya riṅ juraṅ</l>
            </lg>
            <lg n="22">
               <l n="a">lvir tan pahyaṅ ikāṅ alas hana giraṅnya vahu linavad iṅ varāpsarī</l>
               <l n="b">tapvan marma dahat panuṅsuṅ ika kevala kusuma yayā maveh sukha</l>
               <l n="c">lumrâkveh* tumibêṅ gəluṅ kadi tinap savaṅ aṅit-aṅitan səkar taji</l>
               <l n="d">kady âṅəmbaṅ akon aṅantya pakamaṅgala nika tanəmən ya devatī</l>
            </lg>
            <lg n="23">
               <l n="a">ləṅləṅ niṅ talagânamar tasik anak tuna-tuna kavi nora maṅləṅəṅ *</l>
               <l n="b">paṅgaṅ vvadnya kakumbah iṅ bañu sulurnya vahu mətu satuṅtuṅ iṅ tanah</l>
               <l n="c">i groṅ-groṅ i pasir-pasirnya mavatu dyan aniru-niru piṇḍa niṅ karas</l>
               <l n="d">līlâṅanti darā putihnya kadi śaṅkha madulur aṅurambat iṅ hənī</l>
            </lg>
            <lg n="24">
               <l n="a">ṅkā ta dyah Hariṇī marâdyus aməḍar təṅah abuṅah amavvahan gaḍiṅ</l>
               <l n="b">mālih ṣaṭpada niṅ saroruha malivran i vətis ika kesisan tapih</l>
               <l n="c">romanyâvilətan marê susu nikâniru-niru rakət iṅ lumut-lumut</l>
               <l n="d">kəmbaṅ niṅ kumudâṅlilir kadi tinaṅhi vinulatan ikâṅdadak məkar</l>
            </lg>
         </div>
         <div type="canto" n="2" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">ri sampun ika məntas aṅliga-ligā kadi taman aśarīra devatī</l>
               <l n="b">titis-titis ikaṅ vəhaṅ satitis iṅ bañu vulakan anumbər iṅ paras</l>
               <l n="c">*lumə̄ṅ amiluluk* gaḍiṅ kahudanan susu nika kasarambahan bañu</l>
               <l n="d">sirat ni bañu niṅ gəluṅ kinirab aṅhiribi kukus i sāri niṅ puḍak</l>
            </lg>
            <lg n="2">
               <l n="a">titis ni madhu niṅ madhubrata baṅun ləṅa vaṅi humaḍaṅ hanêṅ śilā</l>
               <l n="b">pavitra hana tīrtha nirmala sumaṅgraha ri harəp avarṇa pahyasan</l>
               <l n="c">hrəbuk-hrəbuk i kəmbaṅ iṅ sarasijâsəmu havu-havu muṅgu riṅ cupu</l>
               <l n="d">hirəṅ ni kucup iṅ trikañcu suməlat kadi sipat avavan puḍak-puḍak</l>
            </lg>
            <lg n="3">
               <l n="a">lumampah aṅəlih kaṅelan apa tan tahu mahas-ahas iṅ vanāśrama</l>
               <l n="b">səkar niṅ asanâmayuṅ* kuniṅ apiṇḍa mamayuṅana kāla niṅ panas</l>
               <l n="c">paḍâṅrəs atatā ṅ* vuluh kadi harəp təkənakəna tan intar aṅhaḍaṅ</l>
               <l n="d">gaḍuṅ kadi kamāsihən paḍa lumuṅ baṅun aharəp anuntunêṅ hənū</l>
            </lg>
            <lg n="4">
               <l n="a">huvus təka riṅ āśramâṅiṅət-iṅət ry ulaha nika məne n panəmbaha</l>
               <l n="b">nəhər lumaku muṅgah iṅ gupura saṅśaya manaha-nahā marê daləm</l>
               <l n="c">aluṅguh irikaṅ bukur paṅaraṅanya nəhər asidəhâṅure gəluṅ</l>
               <l n="d">cəcək masahuran sakê vuri pinakpak ika pinakadūta niṅ hala</l>
            </lg>
         </div>
         <div type="canto" n="3" met="navaharṣa">
        <!--  Navaharṣa  ⏑ ⏑ – |⏑ ⏑ – | ⏑ ⏑ ⏑ | ⏑ ⏑ ⏑ | – ⏑ ⏑ | – ⏑ ⏑ | ⏓   !-->
            <lg n="1">
               <l n="a">bhagavān Tr̥ṇavindu səḍəṅ ajapa nitya Śivasmaraṇa</l>
               <l n="b">asamādhi kumə̄l katəmu həniṅ i buddhi nira n humənəṅ</l>
               <l n="c">dvija śukla suśīla sira pinakadarśana riṅ patapan</l>
               <l n="d">kadi Vaiṣṇavavimba pavulatan ira n pamutər guduha</l>
            </lg>
            <lg n="2">
               <l n="a">i rare nira ṅūni hati nira hibək sukət aṅrahabi</l>
               <l n="b">inənə̄ ni rajah tamah ira karaṇanya n aron asəvə̄</l>
               <l n="c">atuha pva sira vruh aṅaji guṇa niṅ guru nora kari</l>
               <l n="d">hana sattvaguṇâmaṅani sukət i buddhi nira n patapa</l>
            </lg>
            <lg n="3">
               <l n="a">vijayêṅ patapan dvijavara makasādhana yoga nira</l>
               <l n="b">anukūla ri jə̄ṅ nira sahana niṅ indriya nora vani</l>
               <l n="c">aṇimā laghimādi kakaratala de ni samādhi nira</l>
               <l n="d">kamumukṣuhan aṅhaḍa marək akəlir svaśarīra nira</l>
            </lg>
            <lg n="4">
               <l n="a">ri huvus ni samādhi nira linəsu rakva harəp mijila</l>
               <l n="b">anəlat rarab iṅ rərəb aṅuraṅi tan panələs harəpan</l>
               <l n="c">larap iṅ kilat iṅ gagana kadi dinəmvan aganti lumə̄ṅ</l>
               <l n="d">paṅapə̄ ni gərəhnya kadi mamisiki n hana vāhu ḍatəṅ</l>
            </lg>
         </div>
         <div type="canto" n="4" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">mijil munivarâhavan həniṅ i buddhi nira laku nirâṅhade-hade</l>
               <l n="b">pijər mulat i posik iṅ jaladhi ramya təpi nika katuṅku-tuṅkulan</l>
               <l n="c">ri tiṅhal ira riṅ bukur saṅ araras vinulatan ira maṅligā-ligā</l>
               <l n="d">ya kāraṇa nira n parâgaravalan saṅ ahayu tumuluy madan tapih</l>
            </lg>
            <lg n="2">
               <l n="a">saṅ ugratapa nirvikāra tamuyan vəkas iṅ ahayu riṅ kadevatan</l>
               <l n="b">salah səmu manis-manis nira baṅun manis iṅ anəmu mitra riṅ hənū</l>
               <l n="c">dudū sukha nira n mulat paḍa lavan sukha niṅ atamuyan* kadaṅ-kadaṅ</l>
               <l n="d">ikaṅ turida rāga sampun amatəh milu-milu mamiratyakən manah</l>
            </lg>
            <lg n="3">
               <l n="a">aniṅsəti həniṅ ni buddhi nira śuddha ni basahan ira n siniṅsətan</l>
               <l n="b">subaddha daluvaṅ siṅī pinakabaddha nira pamadha* riṅ rajah tamah</l>
               <l n="c">samar tura-turah ni bhasma nira paṅgəsəṅ ira viṣayâtəmah havu*</l>
               <l n="d">jamaṅ kadi mahā taraṅtaṅən i sampət ira huvus anampətîndriya</l>
            </lg>
            <lg n="4">
               <l n="a">marək sira sulakṣaṇâdara maṅakṣama* kaməna nira n paluṅguha</l>
               <l n="b">katon upaśamâtalaṅkup aṅagəm kayu kanaka supattralepana</l>
               <l n="c">tamuy nira maseva dharma pakatonan i manah ika bhakti kevala</l>
               <l n="d">prasiddha guru śiṣya rūpa nira kālih i papupul irêrikaṅ bukur</l>
            </lg>
            <lg n="5">
               <l n="a">anəmbah ikaṅ apsarī mətu rarasnya tan asarag aṅambək-ambəki</l>
               <l n="b">ləməs ni luṅayanya kālih ajajar kadi pəpəsa kahambəṅ iṅ susu</l>
               <l n="c">laris ni jarijinya sampun atalaṅkup inayat inamər marêṅ mukha</l>
               <l n="d">amatyakən i raśmi-raśmi ni liriṅnya n api miṅay aṅīrakən vulat</l>
            </lg>
            <lg n="6">
               <l n="a">lanâṅiṅət-iṅət dvijeśvara tumon hayu nika viniveka riṅ hati</l>
               <l n="b">tulis kanaka vahv inuṅkaban aṅāśraya ri buṅah ika n pabhūṣaṇa</l>
               <l n="c">ahadyan ahənəṅ nəhər masidəhâsəmu taruban i kāla niṅ gave</l>
               <l n="d">yadin halivatêṅ sabhā tan alaraṅ haləpakəna maḍampa mās tatur</l>
            </lg>
            <lg n="7">
               <l n="a">sinaṅśaya nirâlumâluñuta madhya nika kulayən iṅ pasaṅgaman</l>
               <l n="b">susunya vinaliṅ nirêmva gamələn ri kahiḍəpan ikôṇḍuh-onḍuhan</l>
               <l n="c">vətisnya kadi marvi maṅgarita paṅkvakəna kahiḍəpanya de nira</l>
               <l n="d">mukhanya gumavaṅ ya rakva tinahâlvaṅa hilaṅa ri kāla niṅ tiləm</l>
            </lg>
            <lg n="8">
               <l n="a">hyaṅ iṅ nagara kālasan pavulatanya n anuruni rikaṅ vanāśrama</l>
               <l n="b">madhubrata baṅun pinañjiṅan ikâṅidəri salaga mətta riṅ səkar</l>
               <l n="c">puḍak kadi panəmpa-nəmpahan ikâsəmu maniliha lambay iṅ ṭikā</l>
               <l n="d">amānuṣa hayunya kenaka nikâmulaṅunakəna riṅ jitendriya</l>
            </lg>
            <lg n="9">
               <l n="a">kayogyan iṅ apiṇḍa ratna liniṅir saparana nika ta pva həmbanən</l>
               <l n="b">hade kuməḍapa n vulat yan aṅadəg təhər aṅadəga tan paluṅguha</l>
               <l n="c">yadin lukara kenya tan vruh amahayva kahaləp ika denya n aṅligā</l>
               <l n="d">savaṅ-savaṅ iṅ aṅhəmū guyu kapantəs ika pamapaganya riṅ vulat</l>
            </lg>
         </div>
         <div type="canto" n="5" met="basantatilakā">
        <!--  basantatilakā   – – ⏑ | – ⏑ ⏑ | ⏑ – ⏑ | ⏑ – ⏑ | – ⏓   !-->
            <lg n="1">
               <l n="a">āścarya buddhi bhagavān Tr̥ṇavindu denya</l>
               <l n="b">ndātan hana hyun ira mātra sumə̄ṅa riṅ tvas</l>
               <l n="c">kevalya susthira manah nira tan prapañca</l>
               <l n="d">masvāgatâmanis ujar nira sārjavâtvaṅ</l>
            </lg>
            <lg n="2">
               <l n="a">rakryan kṣamākəna kamîbu paran kitâri</l>
               <l n="b">strī tan vruh iṅ bhaya ri durgama niṅ vanādri</l>
               <l n="c">aṅhiṅ katon kita vənaṅ mara nirvikāra</l>
               <l n="d">prāptâṅənəs maniluman baṅun indrajāla</l>
            </lg>
            <lg n="3">
               <l n="a">āsəṅka ni ṅhulun i māsku təkanta maṅko</l>
               <l n="b">strī niṅ viśeṣapuruṣa prabhu cakravarti</l>
               <l n="c">tan sah kinuṇḍaṅ i səḍəṅ niṅ aburva-burvan</l>
               <l n="d">ndā ṅke n katəmva samayanta lavan priyanta</l>
            </lg>
            <lg n="4">
               <l n="a">strī tan padharma ta kunaṅ kita kāri śoka</l>
               <l n="b">svāminta tan pahaməṅan kavi tan pavastha*</l>
               <l n="c">ambəkta vikva manusup-nusupêṅ alas gə̄ṅ</l>
               <l n="d">sambin hiḍəpta vulikən palarən katəmva</l>
            </lg>
            <lg n="5">
               <l n="a">anvam kunaṅ kita katuṅhapan iṅ bapebu</l>
               <l n="b">muṅgv iṅ kadaṅ maṅupapīra* maveh larâmbək</l>
               <l n="c">mārganta lampus aṅusir vanadeśa śūnya</l>
               <l n="d">ahyun* lumakva viku kilya rarā viratya</l>
            </lg>
            <lg n="6">
               <l n="a">hyaṅ-hyaṅ niṅ āśrama kunaṅ kita divyacakṣuh</l>
               <l n="b">vruh riṅ jitendriya sadābrata tan kənêṅ strī</l>
               <l n="c">buddhinta mogha mavəlas mulat iṅ daridra</l>
               <l n="d">prāptânurun paran ikā paṅanugrahanta*</l>
            </lg>
            <lg n="7">
               <l n="a">rakryan hiḍəpku ri hayunta sakêṅ vanādri</l>
               <l n="b">ambət ni sinvam iṅ aśoka marê təṅahta</l>
               <l n="c">molah* kadînəluk-əluk luṅ ikaṅ gaḍuṅ mrik</l>
               <l n="d">tan sah katon i luṅayanta ləməs-ləməsnya</l>
            </lg>
            <lg n="8">
               <l n="a">amraṅ baṅ iṅ katirah arja hanê laṭinta</l>
               <l n="b">tuñjuṅ birū məkar alurv akusū sugandha</l>
               <l n="c">mālih lurunya mamanis kavavê matanta</l>
               <l n="d">mimbâmarāśraya tikəlnya hanê halista</l>
            </lg>
            <lg n="9">
               <l n="a">polah nikaṅ kusumasāri hanê vivalta</l>
               <l n="b">maṅgiṣṭa vāhu rinəmək tumibê kəcapta</l>
               <l n="c">paṅhrəṅ nikaṅ bhramara muṅgv i taṅis-taṅista</l>
               <l n="d">hīs* niṅ tusāra rumarab makajanma luhta</l>
            </lg>
            <lg n="10">
               <l n="a">sandeha buddhi mami de ni haləpta māsku</l>
               <l n="b">dūra n manuṣya kita kevala devaputrī</l>
               <l n="c">de niṅ manarka ri ḍatəṅta mahāprabhāva</l>
               <l n="d">saṅkê hyaṅ Indra mapa donta varah kamîbu</l>
            </lg>
            <lg n="11">
               <l n="a">nāhan panarka nira marma dahat rasanya</l>
               <l n="b">mambə̄ tilam kadi huvus vruh i rumrum iṅ strī</l>
               <l n="c">śr̥ṅgāra devaduhitā kavəlad hatinya</l>
               <l n="d">maṅgəh ri buddhi bhagavān kəna bañcananya</l>
            </lg>
         </div>
         <div type="canto" n="6" met="a kind of Akr̥ti">
        <!--  a kind of Akr̥ti  ⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – |⏑ ⏑ ⏑ | ⏓  !-->
            <lg n="1">
               <l n="a">suraputrikā sumahur ādara mulat aviraṅ tumuṅkul anaṅis</l>
               <l n="b">bhagavān rəṅə̄n pavarah i ṅhulun aṅusir aṅāśrayê kadi kita</l>
               <l n="c">taha tan sakê Surapati n ḍatəṅ aṅənəs amet pradeśa vəgilən</l>
               <l n="d">mvaṅ asambhava n hyaṅa niṅ āśrama panaha-nahā dvijeśvara hade</l>
            </lg>
            <lg n="2">
               <l n="a">tuvi tan manuṣya manivi prabhu madulur aburva-burva riṅ alas</l>
               <l n="b">hayu ni ṅhulun taha tan antuk iṅ aṅalap-alap sakêṅ girivana</l>
               <l n="c">riṅ apa n rarâharəpa vikva manusupa manəmbahêṅ* viku talun</l>
               <l n="d">pisaniṅv ajalva kavi mūrchita layat alaṅə̄ manambaṅ anadin</l>
            </lg>
            <lg n="3">
               <l n="a">bhagavān manəhta huniṅan humulunakən avaknya tan patəbusan</l>
               <l n="b">tuvi hetu niṅ mara ri jə̄ṅ dvija taruṇa bhaṭāra Dharma maṅutus</l>
               <l n="c">i ratəṅ nikaṅ brata samādhi kakavaśa təkapta sampun amatəh</l>
               <l n="d">mətu tan pasaṅkan inucap vulatana tariman ṅhulun phala nika</l>
            </lg>
            <lg n="4">
               <l n="a">hyaṅən i ṅhulun ri pada saṅ dvija taruṇa kaśuddhyanôtus-utusən</l>
               <l n="b">pisanīṅv anəṅgaha məne n pasuruhana səkar lavan bañu damu</l>
               <l n="c">marəkêṅ paturvan aṅisapvakəna suku munīndra riṅ pakasutan</l>
               <l n="d">tan asambhava n hulun anaṅhuluna yan apuyəṅ dvijarṣi majapa</l>
            </lg>
            <lg n="5">
               <l n="a">arənah təkapnya n aṅucap kama riṅ ujar amighnani brata tapa</l>
               <l n="b">mata mesi luh saha taṅis vinulatakən ikā vineh amanisa</l>
               <l n="c">ajajar pasaṅgraha nikā susu vaṅi ni pipinya lāgi sumaji</l>
               <l n="d">kadi pādapâṅlih alaris təṅah ika pasənāha ri dvijavara</l>
            </lg>
            <lg n="6">
               <l n="a">umənəṅ* dvijarṣi rumase vacana nika təkā vaśâṅhamu-hamu</l>
               <l n="b">smaradūta kevala manisnya n aṅucap ataṅis lanâməlas-arəp</l>
               <l n="c">vəkasan dvijendra vihikan ry abhimata nika yan pamighnani tapa</l>
               <l n="d">mətu kadvijātyan ira nora kavədi nira sāhasânapathani</l>
            </lg>
         </div>
         <div type="canto" n="7" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">aḍā vipatha ko pakojar iku dhūrta tan aharəp i hayva niṅ tapa</l>
               <l n="b">huvus vruh aku yan pakona Suranātha karaṇamu ḍatəṅ mamañcana</l>
               <l n="c">ikaṅ hala gavemu tan vuruṅ amaṅsulana maləsanêri ko məne</l>
               <l n="d">manuṣya təmahamva tan valuya riṅ surapada vəkasamva devatī</l>
            </lg>
            <lg n="2">
               <l n="a">yadin śatasahasrabhāgan i sukhaṅku n ataki-taki niṣparigraha</l>
               <l n="b">tathāpi kapana n samaṅkana sukhaṅkva k aṅusira sukhêṅ surālaya</l>
               <l n="c">hana pva sukha niṅ manuṣya masamāgama mapa ta gave nikâdhama</l>
               <l n="d">ləhəṅ juga ṅ anəmva pātaka sakêṅ katuduhana kabañcanâtapa</l>
            </lg>
            <lg n="3">
               <l n="a">nahan liṅ ira sāhasâṅḍavuhi śāpa nəhər anudiṅî kivâṅdələ̄</l>
               <l n="b">prapañca surakanyakā kahilaṅan hurip apəga ri tan sih iṅ Vidhi</l>
               <l n="c">ri doṣa nika rāga-rāga n aṅusir sutapa pisaniṅūn kabañcana</l>
               <l n="d">alum kadi gaḍuṅ pinuṅgəl aṅayuh səkar iṅ asana tan vuruṅ pəjah</l>
            </lg>
            <lg n="4">
               <l n="a">tumuṅkul i harəp dvijarṣi makacāmana rarab i ləbū ni jə̄ṅ nira</l>
               <l n="b">hanan kadi vaśâṅdələ̄ nəhər aminta vinaluyakən iṅ surālaya</l>
               <l n="c">məhāh salahasâtəpak jaja manəmbah aḍəkuh amalar kasanmata*</l>
               <l n="d">apan harəp iṅ antaśāpa karaṇanya n aṅucap amanis maṅañjali</l>
            </lg>
            <lg n="5">
               <l n="a">dvijarṣi huripən ṅhulun titisanâmr̥ta valuyakənêṅ kadevatan</l>
               <l n="b">əmās* maṇik anekavastu kəta ṅ enaka panəbusa ni ṅhulun hurip</l>
               <l n="c">ṅhulun pva kasihan muvah syapa pametana pirak i rikaṅ tapovana</l>
               <l n="d">mataṅnya k anaṅis panəmbaha ri jə̄ṅta panəbusa ri jīva ni ṅhulun</l>
            </lg>
            <lg n="6">
               <l n="a">tuhanku bhagavānku hāh sipi lalista vulatana manəhta kāsy-asih</l>
               <l n="b">harəp muliha tan vənaṅ mulih aṅantya ri kita kita melik i ṅhulun</l>
               <l n="c">unəṅ niṅ abapebu tiṅhalana denta mapa karika hetu niṅ hənəṅ</l>
               <l n="d">kədə̄ harəp anona māti kəna śāpa karika kita tan vruh iṅ vəlas</l>
            </lg>
            <lg n="7">
               <l n="a">ahā mpu vihikan ṅhulun ri vuyuṅanta* kalalarana śuddha niṅ tapa</l>
               <l n="b">kṣamākəna manəhta tan tugətananta sakasalah i śīla ni ṅhulun</l>
               <l n="c">prasiddha kita paṇḍitânumata riṅ viguṇa vipatha tan vruh iṅ krama</l>
               <l n="d">si səmbah ika jampya niṅ kadi kita n luməkasa vuyuṅ iṅ kadi ṅhulun</l>
            </lg>
            <lg n="8">
               <l n="a">kucup niṅ asanâluru ndan amalar karirisana ri taṅgal iṅ kapat</l>
               <l n="b">gaḍuṅ lumay aṅolakən tavaṅ aluṅluṅan amalar anəmva rambatan</l>
               <l n="c">həlaṅ midər anambayaṅ saha taṅis kapanasan amalar drəs iṅ javuh</l>
               <l n="d">ṅhulun pva kalaran mataṅnya k amalar turunana vara de dvijeśvara</l>
            </lg>
            <lg n="9">
               <l n="a">ahā pahalavə̄ ta koṅ avakana ṅ kapalaṅ-alaṅ i demu n apsarī</l>
               <l n="b">kadaṅ-kadaṅa de bapebu pəkuləmva paḍa kari sirêṅ kadevatan</l>
               <l n="c">pəjah ṅaran iki syapêka ta taṅis-taṅisana mulatâsihêri ko</l>
               <l n="d">vəlasku ri hayunya sis mapa tikī haməṅana niki yan pəjah məne</l>
            </lg>
            <lg n="10">
               <l n="a">bhaṭāra Suranātha tiṅhalana de nr̥pati kasih-arəp patik haji</l>
               <l n="b">huvus kaləmahan śināpa kapana n maluya muvah i pāda saṅ prabhu</l>
               <l n="c">hilaṅ manə-manəh Surādhipati tan vuruṅa pəjaha riṅ pamañcanan</l>
               <l n="d">riṅ āśrama vəkas ni jīvita patik haji viphala pakon Surādhipa</l>
            </lg>
            <lg n="11">
               <l n="a">prabhu prabhu rəṅə̄n taṅis ni Hariṇī kapəgan aputək aṅhiḍəp lara</l>
               <l n="b">pəjah pinativar kinonakən i tan kavənaṅ ika gave dinohakən</l>
               <l n="c">ikaṅ gati śināpa sis ya katahā ya katəmu tuluṅən patik haji</l>
               <l n="d">pati pva balik iṅ hurip lara lalis pva balika ni vəlas Surādhipa</l>
            </lg>
            <lg n="12">
               <l n="a">vijil sahana saṅ hyaṅ iṅ kusuma vāhu sumalaga nihan lavad* ṅhulun</l>
               <l n="b">hurip gəlisa ni ṅhulun ya palakunta ri yativara hayva tâsuve</l>
               <l n="c">kunaṅ yan agəgəh dvijarṣi palalun savuyuṅ* ira sadenya saṅkulən</l>
               <l n="d">tuhun kita luməṇḍva-ləṇḍva ri śavaṅku gəsəṅən i pañaṇḍi niṅ vuṅū</l>
            </lg>
            <lg n="13">
               <l n="a">manis ni mata ni ṅhulun labuhən iṅ jaladhi luh irikaṅ tasik madhu</l>
               <l n="b">raras ni vaja ni ṅhulun hañutən iṅ śrigaḍiṅ i pucak iṅ gunuṅ gula</l>
               <l n="c">ləməs ni ləṅən i ṅhulun ləpasən iṅ gaḍuṅ aṅəlih aṅolakən tavaṅ</l>
               <l n="d">laris ni vətis i ṅhulun kəkəsananta kəmitana ni deva niṅ puḍak</l>
            </lg>
            <lg n="14">
               <l n="a">kəlab ni tapih i ṅhulun suji ya teki pupulakən i posik iṅ səkar</l>
               <l n="b">pataṅkis i giriṅsiṅ i ṅhulun aṅantya ri ləṅəṅ i kiriñciṅ iṅ bañu</l>
               <l n="c">pənəd ni laku ni ṅhulun tan asarag valuyakəna ri lampah iṅ liman</l>
               <l n="d">pəpə̄ ni panaṅisku tan kahuniṅā* ḍavuhakəna ri śabda niṅ cucur</l>
            </lg>
            <lg n="15">
               <l n="a">ameta maṅunəṅ galuh kita pamorana ni kusut i roma ni ṅhulun</l>
               <l n="b">ri mimba ni taman ta paṅləpasananta ri rəṅu ni halisku yan tikəl</l>
               <l n="c">gəmuh ni susu ni ṅhulun vahu mijil tuhañaṅakəna riṅ pucaṅ gaḍiṅ</l>
               <l n="d">vənəs ni mukha ni ṅhulun hañutən iṅ vulan inəmukan iṅ lamad-lamad</l>
            </lg>
            <lg n="16">
               <l n="a">pamādapa* ni madhya ni ṅhulun aros kirimakən iṅ aśokapādapa</l>
               <l n="b">əbun* hana ri tuṅtuṅ iṅ tr̥ṇalatāṅkura patuvavanê luh i ṅhulun</l>
               <l n="c">lavan pañurigênunus ni paṅavakku rakətakəna denta riṅ tulis</l>
               <l n="d">luṅid ni kuku ni ṅhulun turuṅ aṅanya ri jaja-jajar iṅ səkar taji</l>
            </lg>
            <lg n="17">
               <l n="a">nahan śruti ni de nikânaṅis atuṅtuṅ ucapan aməlas-məlas-harəp</l>
               <l n="b">samasta para deva sūkṣma humənəṅ tinaṅisan ika tan hanâṅlavad</l>
               <l n="c">arəs hava-havākənâvədi kumə̄l vruh i gəgəh i vuyuṅ* dvijeśvara</l>
               <l n="d">paḍâṅrəs anaṅis-naṅis taṅis ikā piniturun ika muṅgu riṅ vaneh</l>
            </lg>
            <lg n="18">
               <l n="a">taṅis-taṅis i deva niṅ kusuma sūkṣma tinaṅisakən iṅ madhubrata</l>
               <l n="b">taṅis niṅ amarāśrayêṅ vulan avā tinaṅisakən i śabda niṅ cucur</l>
               <l n="c">taṅis-taṅis i deva niṅ jalada cātaka* manaṅisakən hanêṅ tavaṅ</l>
               <l n="d">taṅis-taṅis i deva niṅ masa kapat tinaṅisakən i gəntər iṅ patər</l>
            </lg>
            <lg n="19">
               <l n="a">muvah dyah anu mojar asrət ucapanya tuna-tuna sinambaṅan taṅis</l>
               <l n="b">mpu ḍaṅ hyaṅ apa tāh inanti ni manəhta paṅuṣadha ri duhkha ni ṅhulun</l>
               <l n="c">yatan hana hiner manəh dvijavarâsiha humuripana ṅ huvus* pəjah</l>
               <l n="d">kṣamākəna magə̄ṅ ṅhulun mpu varahən duga-duga mara tan harəp-harəp</l>
            </lg>
            <lg n="20">
               <l n="a">nahan rasa ni de nikânaṅis aminta vinaluyakən iṅ kadevatan</l>
               <l n="b">udhāni bhagavān paṅavruhana de nira mulat amanis vavaṅ lipur</l>
               <l n="c">apuy siniram iṅ javuh paḍa ni suṅsut ira tan agəgəh vavaṅ paḍəm</l>
               <l n="d">sərəh vaṅi lavan duh iṅ vvah araməs ri vaja paḍa ni de nirâṅucap</l>
            </lg>
            <lg n="21">
               <l n="a">paran karika tan sihaṅkva ri kitânaku kita karikâpan uttama</l>
               <l n="b">manuṣya tuvi sāvakanya yan atə̄n mara-mara hiniḍəp kadaṅ-kadaṅ</l>
               <l n="c">kunaṅ saṅ agave laranta paramārtha nira sira bhaṭāra Śaṅkara</l>
               <l n="d">lukat ni kapalaṅ nikaṅ sukr̥ta mārga ni kapalaṅ i denta devatī</l>
            </lg>
            <lg n="22">
               <l n="a">priyanta riṅ anādijanma dadi mānuṣa lituhayu sūryavaṅśaja</l>
               <l n="b">narendra Raghu rakva mānak aniru prakaśita subhagêṅ purāntara</l>
               <l n="c">apañjy Aja dhanurdharânvam isi niṅ Raghunagara turuṅ smarātura</l>
               <l n="d">tuhun kita dine bhaṭāra yugalanya muvah akurənâsihê kita</l>
            </lg>
            <lg n="23">
               <l n="a">kunaṅ pva siha ni ṅhulun ri kita tan kalavasana dadinta mānuṣa</l>
               <l n="b">aṅālihana kaprabhun kita lavan saṅ Aja sukha sarājya tuṅgalən</l>
               <l n="c">tuhun paməkasanta vīja savijîrika kita maluyêṅ kadevatan</l>
               <l n="d">səkar sumanasântakanta ya tikâməgatakəna ri śāpa ni ṅhulun</l>
            </lg>
            <lg n="24">
               <l n="a">huvus pva kita mantuk iṅ surapadânaku katəka-təkêṅ vvaluṅ tahun</l>
               <l n="b">samaṅkana narendra saṅ kavəkas iṅ nagara muliha riṅ kadevatan</l>
               <l n="c">apaṅgiha muvah lavan kita tuməmvakəna phala nikaṅ kadigjayan</l>
               <l n="d">mataṅnya pahayun manahta sukhamārga matəmahana rājaputrikā</l>
            </lg>
            <lg n="25">
               <l n="a">nahan rasa ni de nirâməgati śāpa nira təhər ajar satorasih</l>
               <l n="b">ri mūla ni dadinya len təmahananya tinalatah irâgalar taṅan</l>
               <l n="c">kunaṅ pva vəkasan hiḍəpnya ri kaśāpa nika kadi vineh anugraha</l>
               <l n="d">unəṅnya matəmah luh adrəs i kapə̄ lara turida nikâtəmah taṅis</l>
            </lg>
         </div>
         <div type="canto" n="8" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">hāh saṅ mukṣa ri luhku tan pahaməṅan namu-namu pəjah iṅ pasaṅgaman</l>
               <l n="b">maṅke pvâmbəka niṅ prahāsana bisâṅhari-harih iṅ arəs pinaṅkvakən</l>
               <l n="c">ṅūni n hyaṅ kita riṅ surālaya manəhta milu matəmahan varāpsarī</l>
               <l n="d">maṅke pvâṅdadi rājaputra kita her ṅhulun atəmaha rājaputrikā</l>
            </lg>
            <lg n="2">
               <l n="a">hāh svāmiṅku dudut ṅhulun ri juraṅ iṅ ləpihan alal aṅə̄lakən laṅə̄</l>
               <l n="b">həmban riṅ vvat aśokapādapa təṅahku pagaməlana luṅgah iṅ gaḍuṅ</l>
               <l n="c">suṅsuṅ riṅ maṅunəṅ galuh lulut unəṅku ri kita kaka tan vənaṅ kinas</l>
               <l n="d">riṅ paṇḍan haḍaṅən ṅhulun lumaku śoka laku-laku ṭikâhavan puḍak</l>
            </lg>
            <lg n="3">
               <l n="a">nāhan ṅrəs-ṅrəs i samba-sambat ika kāsihan alal apasah lavan priya</l>
               <l n="b">tan sih niṅ Vidhi mogha tan patuluṅan karaṇa nika manəmvakən lara</l>
               <l n="c">de niṅ gyānya tuməmva janma saṅ aniṅgalakən iriya riṅ kadevatan</l>
               <l n="d">amvit matya manəmbah iṅ dvijavarânəhər aṅusapi luhnya riṅ sabuk</l>
            </lg>
         </div>
         <div type="canto" n="9" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">huvus praṇata bhakti tan paśaraṇāśraya mati lumah iṅ pamañcanan</l>
               <l n="b">humuṅ taṅis i sundarī nikaṅ alas hinarivuvu ni śabda niṅ gaguṅ</l>
               <l n="c">rərəb kusumasāri tan papəgatan kətug i təḍun iṅ ertalîṅ juraṅ</l>
               <l n="d">luṅ iṅ gaḍuṅ aṅindracāpa humaḍaṅ havana nika madadya mānuṣa</l>
            </lg>
            <lg n="2">
               <l n="a">hyaṅ Agni hana riṅ śarīra mijil aṅgəsəṅi śava nikâgilaṅ-gilaṅ</l>
               <l n="b">kasiddhyan ira saṅ dvijarṣi gumave dilah ika karaṇanya n ujvala</l>
               <l n="c">bukur pamiḍaran ndatan* milu gəsəṅ kadi jalada* rinəṅgan iṅ kilat</l>
               <l n="d">samantaji paḍəm tuhun hana kukusnya kari sakukus iṅ damar pəjah</l>
            </lg>
            <lg n="3">
               <l n="a">hayunya milu bhasmibhūta təka riṅ gəluṅ ahavuk amiṇḍa riṅ kukus</l>
               <l n="b">lumə̄ṅ va nikaṅ asthi mātra kadi śeṣa ni luru ni matanya yan vulat</l>
               <l n="c">baṅun tura-turah nikaṅ sipat ikaṅ latu-latu tumibā paḍâhirəṅ</l>
               <l n="d">hilaṅ sinirir iṅ samīraṇa havunya tumuluy anarīra riṅ hrəbuk</l>
            </lg>
         </div>
         <div type="canto" n="10" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓      !-->
            <lg n="1">
               <l n="a">saṅ hyaṅ niṅ suraloka tan pahaməṅan namu-namu pəjah iṅ pamañcanan</l>
               <l n="b">sūkṣmâṅjanma marêṅ Vidarbhanagarī sira ta pinakasāri niṅ sarāt</l>
               <l n="c">putrī śrī Krathakeśikeśvara nəhər hayu nira kadi ṅūni n apsarī</l>
               <l n="d">khyāti śrîndumatī panaṅgah i sira n pamukha kadi śaśaṅka pūrṇama</l>
            </lg>
            <lg n="2">
               <l n="a">*lvīr  iṅ svapna vijil nirâdbhuta karəṅvan i vali nira riṅ kadevatan</l>
               <l n="b">rəmrəm taṅ daśadeśa de ni sahab iṅ jaladakusuma* muṅgu riṅ tavaṅ</l>
               <l n="c">ləṅləṅ de ni gərəhnya ṣaṭpada malivran apupul irikaṅ limut hrəbuk</l>
               <l n="d">sumyuk taṅ madhupuṣpavarṣa madulur jaya-jaya ri jayā nr̥pātmajā</l>
            </lg>
            <lg n="3">
               <l n="a">ṅūni n tuṅgal anak nareśvara lavə̄ manah ira ri vijil nr̥pātmajā</l>
               <l n="b">ndātan pembuh ikaṅ sukhê sira baṅun bañu humidəṅ aṅanti riṅ ranu</l>
               <l n="c">maṅke n pembuh anak nirâhayu sinambhava maṅadəha lakṣmi niṅ purī</l>
               <l n="d">embuh gə̄ṅ kadi sāgara rvab aməpək sukha nira ri vijil nr̥pātmajā</l>
            </lg>
            <lg n="4">
               <l n="a">rakryan saṅ pinakeña rakva kulavaṅśa vəka-vəka kadaṅ-kadaṅ haji</l>
               <l n="b">aśrī varṇa nirâraras kadi saroja kinəlabakən iṅ ryak iṅ bañu</l>
               <l n="c">de niṅ məñcuh aṅambək-ambəki sabhāva nira təka hirəṅ kineriṅan</l>
               <l n="d">susvan bāhvan agasyak aṅhaləpakən vruh iṅ aṅinakanê tuhan-tuhan</l>
            </lg>
            <lg n="5">
               <l n="a">lāvan tovi nirâhaləp marəka hadyana kunaṅ asavaṅ priyambada</l>
               <l n="b">ndan parnah kaka de nirêña nira karva sira paḍa suśīla vīryavan</l>
               <l n="c">kālih-kālih irâṅharis-haris anusvani rahina vəṅî suputrikā</l>
               <l n="d">saṅkêṅ svarga hulun tuhâṅgəh ira ṅūni ri hana nira riṅ kadevatan</l>
            </lg>
            <lg n="6">
               <l n="a">vvaṅ ri jro juru niṅ məṅəs pinarək iṅ vagəd amirit i hatvik iṅ manis</l>
               <l n="b">sakvan selvan atūt manahnya kalavan kabayan iṅ arəjêṅ kaguṇḍikan</l>
               <l n="c">tuṅgal riṅ katəkāsihan lavan ikaṅ pinuji pinakagusti riṅ* raras</l>
               <l n="d">rūm rakryan nr̥paputrikā mava hayunya tuhu ratu ni raśmi niṅ prajā</l>
            </lg>
            <lg n="7">
               <l n="a">strī māvak caturaṅga sabhya tan athāni panagara təkâhavan ratha</l>
               <l n="b">prāyâpāmbəkan aśvasañcari lakunya vagəd aniru*lampah  iṅ liman</l>
               <l n="c">nistanya n viparīta rūpa nika tan kasah i pada narendraputrikā</l>
               <l n="d">himpər peka minantryakən huvus abhūṣaṇa hinaləpakən yayâhala</l>
            </lg>
            <lg n="8">
               <l n="a">rakryan rājasutânvam eṅgal atuhâṅiṅət-iṅətakən aṅdələ̄ tavaṅ</l>
               <l n="b">aṅliṅliṅ kinaharṣan iṅ kaka-*kakâmvaṅi sira rinəbut pinaṅkvakən</l>
               <l n="c">kahyun-hyun kumurəb-kurəb kumədal asriṅ aniru-niru putra niṅ pəñu</l>
               <l n="d">vahv âhuntv aputih katon səḍəṅ irâsəmu guyu baṅun aṅhəmū mənur</l>
            </lg>
            <lg n="9">
               <l n="a">solah bhāva nirâmaṅun sih aṅəvah* bapa bapa juga de nirâṅucap</l>
               <l n="b">yan paṅjaṅkah aṅaṅguh-aṅguhi gumoh lumaris asəmu ləmbu kanyakā</l>
               <l n="c">mogâhyaṅ sira yan maluṅguh ararəm tumiru-tiru paluṅguh iṅ gaṇa</l>
               <l n="d">yan sore mulat iṅ vulan vruh avavā vulan anuduhi vimba niṅ vulan</l>
            </lg>
            <lg n="10">
               <l n="a">endah buddhi nikaṅ vaneh mamitaṅis-mitaṅis i sira harṣa riṅ taṅis</l>
               <l n="b">eṅgal mary anaṅis pinakpak amanis vulat ira sinave pinaṅkvakən</l>
               <l n="c">len tekaṅ harəp* iṅ halâhala-halan mamalaku hala hāsyakāraṇa</l>
               <l n="d">maṅkin tībra raras narendratanayâhayu ri huvus ira n paveh ala</l>
            </lg>
            <lg n="11">
               <l n="a">anvam tapvan apâsarik hayu nirân inaṅətan apupuk ri vunbunan</l>
               <l n="b">tan paṅde hala tambəh iṅ hayu bajaṅ-bajaṅ ira mata niṅ lavak bulu</l>
               <l n="c">pantəs yan pagəlaṅ lave vənaṅ i kāla nira kapəjahan rare bajaṅ</l>
               <l n="d">tambā niṅ səgu tuṅtuṅ iṅ sərəh aṅimbuhi manis ira yan hanê rahi</l>
            </lg>
            <lg n="12">
               <l n="a">ndi nyū* danta paḍā məne n ləviha yan marək i sira səḍəṅ pinaṅkvakən</l>
               <l n="b">lāvan ketaka dūra n aṅhiriba nista nika n inuparəṅgan iṅ ṭikā</l>
               <l n="c">sakveh niṅ kusumâvənəs pinakataṇḍiṅ ira vavaṅ alum sakêṅ taṅan</l>
               <l n="d">maṅgəh de niṅ anusvanî sira dudū lavan anak-anakan sinusvakən</l>
            </lg>
            <lg n="13">
               <l n="a">eṅgal vruh tinitah bisâtaratayan vəgig aṅadəg-adəg vavaṅ tibā</l>
               <l n="b">guyvan* vruh makukuk bayan tinañakən kahanan ira bisâtukup mata</l>
               <l n="c">sorêsuk maləbū-ləbū cala kinon ahuvusana ya saṅkan iṅ taṅis</l>
               <l n="d">harṣânon gigirən sirâṅgyat anəpak bisu-bisu nəhər aṅgigir-gigir</l>
            </lg>
            <lg n="14">
               <l n="a">dudv aṅkən vəṅi de nira n vruh aṅucap mari bisu-bisu saṅsayâbənər</l>
               <l n="b">sampun rakva sirâpupak pinakapūrvaka nira n aṅajî munīśvara</l>
               <l n="c">prajña vruh ri kalīṅa niṅ pada* kadi vruh alavas anulus vicakṣaṇa</l>
               <l n="d">eṅgal pathya ri kaprayogan i rusit niṅ aji kadi təmah Sarasvatī</l>
            </lg>
            <lg n="15">
               <l n="a">umvat śīghra tuvuh nirâhayu savaṅ salaga niṅ asanâṅrəṅə̄ gərəh</l>
               <l n="b">tapvan vruh riṅ iraṅ dahat kalukaran tapih avuda-vudâgəlaṅ*-gəlaṅ</l>
               <l n="c">tan pendah ləṅəṅ iṅ vuluh gaḍiṅ i kāla ni pamilət i luṅgah iṅ gaḍuṅ</l>
               <l n="d">mambət madhya nirâvəlū buṅah i varṇa nika kadi giliṅ-giliṅ kuñit</l>
            </lg>
            <lg n="16">
               <l n="a">nirvā tan paguṇa ṅ pupur pinakapahyas ira təvas aveh kram* iṅ mukha</l>
               <l n="b">dūrâṅhayvana tan padon sipat irâṅlətuhi* ri həniṅ iṅ matâbiru</l>
               <l n="c">lāvan taṅ paṅəluk ləṅən viphala yeka karaṇa ni halis nira n tikəl</l>
               <l n="d">vyarthâṅ tūlahanânukər-nukəri tan vuruṅ amaṅunakən srət iṅ susu</l>
            </lg>
            <lg n="17">
               <l n="a">sumraṅ-sraṅ mata vahv atə̄n ri ləṅəṅ iṅ gərəh aṅirim-irim lavan riris</l>
               <l n="b">aṅlūd ry ambək ira n rimaṅ taṅis ikaṅ bhramara kalilipən saḍək hrəbuk</l>
               <l n="c">yan sore ri huvus nirâhavu-havu vruh amava kalaṅə̄n irêṅ natar</l>
               <l n="d">aṅhəmban* karas esi bhāṣa pinakānak-anakan ira tan sah iṅ tanah</l>
            </lg>
            <lg n="18">
               <l n="a">piṇḍa dvādaśavarṣa kāla ni vijil nira rumara-rara n hanê daləm</l>
               <l n="b">yan paṅhyas-hyasi mogha tan kavanəhan tiniru-tiru sade nirâṅhyasi</l>
               <l n="c">sotan ta ṅ hyaṅ iṅ Indraloka kapana n tan apənəda təmahnya mānuṣa</l>
               <l n="d">lakṣmī niṅ nagarâhulap mulat i rūpa nira n ahayu katvaṅ iṅ tulis</l>
            </lg>
            <lg n="19">
               <l n="a">miṅkil tapvan agə̄ṅ payodhara nirâṅləvihi buṅah i tuṅtuṅ iṅ gaḍiṅ</l>
               <l n="b">hyaṅ hiṅ* tāman aṅiṇḍarat səmu ni rūpa nira n ahayu muṅgu riṅ taman</l>
               <l n="c">tistis lālana tan hanâṅiriṅakən laku nira kadi tan tuhan-tuhan</l>
               <l n="d">molah sumpiṅ irâsanâlum avənəs baṅun avədi ri luñcip iṅ mata</l>
            </lg>
            <lg n="20">
               <l n="a">paṅrāt niṅ kalaṅə̄n tinurvakən irêṅ vatu karaṅ aṅilo vvay iṅ ranu</l>
               <l n="b">tan śobhā* humiriṅ lumah makakaraṅ-hulu ləṅən ira mūrchitâṅligā</l>
               <l n="c">paṇḍan raṅkaṅ aṅə̄bi tan panisi mātra ri sira n apulaṅ lavan hrəbuk</l>
               <l n="d">amrəm karva karas ləṅəṅ kadi ṭikā piniturun inamər sakêṅ puḍak</l>
            </lg>
            <lg n="21">
               <l n="a">maṅkin marma narendra māsih anəkāni samaṅinakanê manah nira</l>
               <l n="b">*buddhi śrī parameśvarī sukha makānak* i sira samanah nirênarih </l>
               <l n="c">maṅke n tan hana vahv atakvan ahiḍəp nr̥pati təka sirâṅhəmū guyu</l>
               <l n="d">maṅgəh buddhi nirâjajar lavan anak nira baṅun aṅabehi jīvita</l>
            </lg>
            <lg n="22">
               <l n="a">*saṅ  Bhojânak irâtuhâpagəh ikaṅ guṇa ri sira paṅavruh iṅ ratu</l>
               <l n="b">sākṣāt prāṇava īśvara nrəpati kāsih ira sira suśīla nītimān</l>
               <l n="c">aṅhiṅ rakva pakə̄ nareśvara ri bhūmi nira sira sadā janapriya</l>
               <l n="d">maṅgəh rovaṅ irâṅadəg ri hiḍəp iṅ mulat i sukha nira n paḍâpagəh</l>
            </lg>
            <lg n="23">
               <l n="a">ndan griṅ saṅ prabhu saṅsayâbvat atələb maṅinak-inaki tan tulus varas</l>
               <l n="b">təṅrān iṅ hurip iṅ śarīra paḍa rūkṣa mavarah i təkā nikaṅ pati</l>
               <l n="c">yekā hetu nirâṅutus marəka riṅ dvijavara r̥ṣi śaiva sogata</l>
               <l n="d">mvaṅ mantrī vinəkas-vəkas nira n anak nira sumiliha ratva hayva len</l>
            </lg>
            <lg n="24">
               <l n="a">sakveh saṅ vinəkas-vəkas paḍa təñuh tvas ira kahənəṅan mulat juga</l>
               <l n="b">de niṅ duhkha tumon i kāsy-asih i saṅ kavəkas ira dumeh sirâsiha</l>
               <l n="c">mojar mātra pəgat-pəgat vəkasan amrih asayut aməlas-məlas-harəp</l>
               <l n="d">luh lāvan səkəl iṅ taṅis dulur i de nira sumahur i śabda saṅ prabhu</l>
            </lg>
            <lg n="25">
               <l n="a">he nāthaṅku huvus kapaṅku vacana nrəpati rasa nirâvəkas-vəkas</l>
               <l n="b">an saṅ Bhoja gumantya ratvakəna yadyapi pəjaha məne nareśvara</l>
               <l n="c">ndan lvir vyartha ḍavuh ni śabda naranātha ri sama-marək aṅlavad-lavad</l>
               <l n="d">āpan ṅhiṅ sira keṅə-keṅət* alavas kumalilirana kaprabhun haji</l>
            </lg>
            <lg n="26">
               <l n="a">śaktin de naranātha hayva ləsu saṅ prabhu tahapana vedya kinkinən</l>
               <l n="b">śrī devîndumatī katoliha katon uvuh-uvuha nira n katiṅgala</l>
               <l n="c">*mvaṅ  saṅ Bhoja sirânvam ardha kapalaṅ vəkasakəna narendra riṅ prajā</l>
               <l n="d">ndān amrih-mriha saṅ prabhu syapa parāśrayana sama-marək məne n kari</l>
            </lg>
            <lg n="27">
               <l n="a">nāhan liṅ sama maṅlavad-lavad i saṅ prabhu lara nira membuh aṅlare</l>
               <l n="b">vahv âṅlumpuhi saṅsayâmaṅəti roga nira vavaṅ alum sirâvənəs</l>
               <l n="c">tan polah sira tan kəḍap ṅuni-ṅuni n paṅucapa sira kevalâturū</l>
               <l n="d">ṅhiṅ maṅguh kalavan miṅəl sahur ira n tinaña-tañan i de nirâlara</l>
            </lg>
            <lg n="28">
               <l n="a">satya śrī parameśvarī tan avədîṅ pati tumuta ri līna saṅ prabhu</l>
               <l n="b">ndan devîndumatī tinolih ira kāsy-asiha nira məne n katiṅgala</l>
               <l n="c">mvaṅ saṅ Bhoja paḍânvam-anvam anaṅis paḍa vihikan i tībra saṅ prabhu</l>
               <l n="d">kālih-kālih irâpupul tinaṅisan pinəkul ira nəhər sinuṅkəman</l>
            </lg>
            <lg n="29">
               <l n="a">ai Bhojaṅku vəkaṅku hayva tan asih kita bapa riy arinta kāsihan</l>
               <l n="b">putrīṅkv Indumatīṅku bhaktya ri kakanta kita sarika sambhavâsiha</l>
               <l n="c">anvam kāri tuhanku* deṅku kavəkas riṅ iña lavan uvâmalar tuha</l>
               <l n="d">himpər hantiga niṅ manuk taḍahasih sy anaku tinuvavākən iṅ vaneh</l>
            </lg>
            <lg n="30">
               <l n="a">vuṅsv amvīta bibinta matya tumutê kapati saṅ ahulun ṅhulun tuhan</l>
               <l n="b">lvâmbək māsku saṅ aprihêṅ* bhuvana səmbahən iṅ amava rāt kitânaku</l>
               <l n="c">ai putrîndumatīṅku māsku t ahurup tapih alah ibu kenku kenakən</l>
               <l n="d">soṅsoṅaṅkva tapihta karvana lavan haji ləpasa mamukṣa-mukṣana</l>
            </lg>
            <lg n="31">
               <l n="a">səmbah ni ṅhulun alpadharma ri padadvaya paramaviśeṣapaṇḍita</l>
               <l n="b">pun devîndumatī kayatnakəna de vivudhapati bapebva māsiha</l>
               <l n="c">mvaṅ saṅ Bhoja muvah vuruk-vurukən iṅ nagara palar anirva saṅ prabhu</l>
               <l n="d">varṣājñāna parâdhipaṇḍita dumadyakəna kavijayanya riṅ prajā</l>
            </lg>
            <lg n="32">
               <l n="a">nāhan liṅ parameśvarī tucapa saṅ prabhu kasih-arəp aṅhiḍəp lara</l>
               <l n="b">saṅ hyaṅ jīva hanê gulū nira lavan kətə-kətəg ira saṅsayâsamun</l>
               <l n="c">sampun kāku pasāra-sāra ni varah yativara rinəgəp nareśvara</l>
               <l n="d">tan simpaṅ kadi de nirâṅayatakən panah aṅənani de nirâṅhiḍəp</l>
            </lg>
            <lg n="33">
               <l n="a">tr̥ṣṇābandhana* riṅ śarīra pinəgat nira manah ira kevalâhəniṅ</l>
               <l n="b">sadyotkranti linakṣyakən pataṅananya tumutupana simpaṅ iṅ hənū</l>
               <l n="c">lāvan mantra nikā ndatan dva sira saṅ prabhu vibhu riṅ avak vavaṅ məsat</l>
               <l n="d">kevalyâśraya sūkṣma māri kahiḍəp mamarəṅi Śivamārga dug məṅā</l>
            </lg>
            <lg n="34">
               <l n="a">sampun māti nareśvarâtri sakaḍatvan anaṅisi pəjah nirâlara</l>
               <l n="b">śrī devîndumatī muvah tinaṅisan kapati lumay avak nirâvənəs</l>
               <l n="c">mādan śrī parameśvarī marək anəmbah i śava haji satya sādara</l>
               <l n="d">mājar yan sira milva matya pavarah nira karaṇa ni luh niṅ aṅrəṅə̄</l>
            </lg>
            <lg n="35">
               <l n="a">he nāthaṅku nihan ṅhulun praṇata bhakti tumuta saparanta tan saha</l>
               <l n="b">yadyastun kita devatâthava manuṣya huluna pakənaṅkva de haji</l>
               <l n="c">putrī putra rarā səḍəṅ mərə-mərəh kathamapi tan ikā katoliha</l>
               <l n="d">patrəmta prabhu yeki haṇḍəmana ni ṅhulun amah aku suṅsuṅ iṅ hənū</l>
            </lg>
            <lg n="36">
               <l n="a">nā liṅ śrī parameśvarī nəhər apatrəm aməkasi hurip sirâsəgu</l>
               <l n="b">himpər varṣa tibā nikaṅ luh i Vidarbhanagara humilī mavah-vahan</l>
               <l n="c">sambat-sambat ikaṅ sarājya gumərəh kadi kətər i gərəh niṅ ampuhan</l>
               <l n="d">tavvan riṅ kusumâṅjrah iṅ masa kapat paḍa ni taṅis ikā n* rinəṅvakən </l>
            </lg>
            <lg n="37">
               <l n="a">prāpta ṅ truh kadi səmbu-səmbur i jajâṅavara ri gəmuh iṅ payodhara</l>
               <l n="b">varṇākāra nikaṅ kuvuṅ-kuvuṅ apiṇḍa pupuk i rahi keṅgutan halis</l>
               <l n="c">polah niṅ kilat iṅ tavaṅ kadi kəḍap niṅ asamaya kapaṅgihêṅ taman</l>
               <l n="d">his-hīs niṅ bañu muṅgu riṅ tarətəpan kadi luh iṅ anaṅis pinaṅkvakən</l>
            </lg>
            <lg n="38">
               <l n="a">muṅgv iṅ maṇḍyusa kāli-kālih ira mogha kadi kinasut  iṅ pasaṅgaman</l>
               <l n="b">keṅər mātra gulū narendramahiṣī kadi cala-cala tan panūt kinol</l>
               <l n="c">piṅgir niṅ kanin iṅ jajâsəmu mirah kadi karagət i tuṅtuṅ iṅ kuku</l>
               <l n="d">rāhən siñjaṅ ira n lume miṅay avarṇa vahu kavava de nareśvara</l>
            </lg>
            <lg n="39">
               <l n="a">śrī  devîndumatī ləvəs  lara nira n panaṅis asidəhâṅure gəluṅ</l>
               <l n="b">mambət madhya nirâṅgaluṅgaṅ araras təṅah ira sumave ri saṅ pəjah</l>
               <l n="c">tan kevran lukar iṅ tapih vijil i luh nira tan inusapan hanê mukha</l>
               <l n="d">sambat-sambat irâṅrəmək* hati rasanya karaṇa ni taṅis niṅ aṅrəṅə̄</l>
            </lg>
         </div>
         <div type="canto" n="11" met="jagadnātha">
        <!--  Jagadnātha  ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">ahā bibi haji ndi sihta vinaliṅku ta kita tulusâsihê ṅhulun</l>
               <l n="b">muvah bapa haji ndi sihta palakunkva* tulusa ni vəlasta ri ṅhulun</l>
               <l n="c">ujarta kita ṅūni kāsihana niṅ* jagat anaku sadā pakāśrayan</l>
               <l n="d">jagat karika māsihêry aku kita pva paḍa tan avəlas maṅaryakən</l>
            </lg>
            <lg n="2">
               <l n="a">prabhuṅku kita kālih əndi parananta pavuṅu sakarəṅ varah ṅhulun</l>
               <l n="b">yan iṅ Śivapadâthavêṅ Haripadâthava ləpasa kunaṅ sakêrikā</l>
               <l n="c">ṅhulun tumuturâpa don iṅ ahurip viphala yan apasah lavan kita</l>
               <l n="d">patiṅku havanaṅkva muṅsir i padanta bapa tañakənêṅ kadevatan</l>
            </lg>
            <lg n="3">
               <l n="a">pulahta humənəṅ diṅaryan asagar ndi kari culu-culuhta ri ṅhulun</l>
               <l n="b">nihan ṅhulun anakta paṅkvakən aḍâtiśaya bapa kita n huvus pəjah</l>
               <l n="c">prayojana ni deṅkv asambat akusā baribinana kita n paḍâturū</l>
               <l n="d">palar-palar avuṅva de ni panaṅisku nəhər ajara māsku cəp tuhan</l>
            </lg>
            <lg n="4">
               <l n="a">nihan tətəlakən hatiṅku bibi muṅgah akəsəl ahənək təkê jaja</l>
               <l n="b">muvah prih i mataṅku tīsana rahup-rahupana bibi bavva-bavvana</l>
               <l n="c">pilī*-piliṅan i ṅhulun dumadak aṅhəlu pupukana tulya-tulyana</l>
               <l n="d">guluṅku kadi meh kahə̄tana rasanya n anaṅis i patinta səmburən</l>
            </lg>
            <lg n="5">
               <l n="a">ri kāla ni huripta ṅūni bibi sāhasa kita sahasâṅabət ṅhulun</l>
               <l n="b">hasih bapa hajî* ṅhulun təka sirânuluṅ aṅusapi luh mamaṅkvakən</l>
               <l n="c">mataṅ ya bibi mah palu ṅhulun alah pavuṅu sakaharəp ṅhulun habət</l>
               <l n="d">ndya sī yan anuluṅ muvah bapa hajî ṅhulun atəhər ataṅguhê kita</l>
            </lg>
            <lg n="6">
               <l n="a">syapêka śaraṇāśrayaṅkva ri pəjahta bapa haji nihan dudut ṅhulun</l>
               <l n="b">apan kaka turuṅ vənaṅ śaraṇa ni ṅhulun apituvin anvam iṅ vayah</l>
               <l n="c">kadaṅ-kadaṅ adoh sirâsih aləbâmihutaṅanana sī kadi ṅhulun</l>
               <l n="d">mataṅ yan anakanta riṅ suruvayan ṅhulun alah alapən maran pəjah</l>
            </lg>
            <lg n="7">
               <l n="a">aḍā hyaṅ aparan ta koṅ Vidhi ṅaranmu tan avəlas adəṅky anon sukha</l>
               <l n="b">bapaṅku sira māti demu mapa doṣa nira huvus akīrti riṅ jagat</l>
               <l n="c">lavan bibi tumūt prasiddha tika ko muvah aməjahi tan pakāraṇa</l>
               <l n="d">mataṅ ya vətu ko rva sānak aku patyani saha bala demu həntyakən</l>
            </lg>
         </div>
         <div type="canto" n="12" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">nāhan sambat irânaṅis kaḍəḍətan* lara hati nira tan vənaṅ kinə̄l</l>
               <l n="b">simsim vāhu hilaṅ maṇiknya kaləbū paḍa-paḍa nira niṣprabhâkucəm*</l>
               <l n="c">dady âteja katonan iṅ rahina tan paravi vəṅi tiniṅgal iṅ vulan</l>
               <l n="d">saṅkê rūpa nirâsavaṅ karəbahan gunuṅ alara ri līna saṅ prabhu</l>
            </lg>
            <lg n="2">
               <l n="a">paṅde niṅ vidhi tan vənaṅ vinadha tiṅhalana kasih-arəp suputrikā</l>
               <l n="b">kāry anvam  ri pəjah nareśvara samaṇḍyusa sira kalavan nareśvarī</l>
               <l n="c">de niṅ duhkha kədə̄ sirâmalaku milva maṅatigana maṇḍyusê daləm*</l>
               <l n="d">patrəm vahv* inunus nirênayatakən ri jaja kaka-kakâkrak aṅrəbut</l>
            </lg>
            <lg n="3">
               <l n="a">maṅkin ghūrṇita śabda niṅ vvaṅ anaṅis vədi kaluputanêṅ* nr̥pātmajā</l>
               <l n="b">āpan buddhi nirâṅhuvus-huvus apakṣa pəjaha tumutê nareśvara</l>
               <l n="c">gə̄ṅ tr̥ṣṇâsih arāma-rena kapəgan kapati-pati sirâlarânaṅis</l>
               <l n="d">drāk siddhânəmu duhkha niṅ dadi manuṣya paṅavaśa ni śāpa saṅ r̥ṣi</l>
            </lg>
            <lg n="4">
               <l n="a">saṅ Bhoja prihati n tumon kasih-arəp ny avak ira kari de nareśvara</l>
               <l n="b">kady agriṅ sira de ni duhkha nira tan sah anaṅis i dagan narādhipa</l>
               <l n="c">āśābhūta marambəhan vətu ni luh nira mulat i narendrakanyakā</l>
               <l n="d">marmâmaṅku pəgat-pəgat sapitutur* nira tuna-tuna de nikaṅ taṅis</l>
            </lg>
            <lg n="5">
               <l n="a">rakryan hayva viraṅrvaṅ induṅ ənəbən ta pamanas i laranta tīsakən</l>
               <l n="b">riṅ svargastha narendra sampun atuhâpituvi* huvus akīrti riṅ jagat</l>
               <l n="c">pakṣa kṣatriya rāka rakryan apagəh vənaṅa śaraṇa rakryan iṅ hayu</l>
               <l n="d">ṅhiṅ yan māti kakanta mamrih iṅ ayun kita pəjaha tumūta ri ṅhulun</l>
            </lg>
            <lg n="6">
               <l n="a">hayvâśâlara duhkha yan bapa haji mvaṅ ibu haji pəjah sirâdulur</l>
               <l n="b">yāvat janma ṅaranya tan hana tuvuh vatu kaluputa saṅka riṅ* pati</l>
               <l n="c">tan pendah kadi cakra niṅ ratha təka ṅ dadi niyata midər purih nika</l>
               <l n="d">saṅkêṅ mr̥tyu təka ṅ hurip kunəṅ ikaṅ pati niyata mijil sakêṅ hurip</l>
            </lg>
            <lg n="7">
               <l n="a">māyākāra hanêṅ crəmin paḍa nikaṅ dadi sahana-hananya tan sthiti</l>
               <l n="b">himpər pādapa tan vuruṅ manirarâməkasi tuha tuvuhnya tan lanā</l>
               <l n="c">tiṅkah niṅ hurip iṅ manuṣya juti tattva nika tan alavas vavaṅ hilaṅ</l>
               <l n="d">kintv îkaṅ pati jāti tattva nika tan kṣaṇika pinakadharma niṅ dadi</l>
            </lg>
            <lg n="8">
               <l n="a">eman ṅvaṅ luməkas mamet pati sakêṅ* luməkasa ri kapetan iṅ hurip</l>
               <l n="b">pə̄ṅpə̄ṅən ta huripta yogya dadahanta makahuluna de munīśvara</l>
               <l n="c">āpan yan vruh i bheda saṅ rva kalavan vruha ri pasamudāya niṅ tiga</l>
               <l n="d">icchā nora kasaṅśayêṅ hala lavan hayu niyata luput sakêrika</l>
            </lg>
         </div>
         <div type="canto" n="13" met="visarjita">
        <!--  Visarjita   – ⏑ ⏑ | – ⏑ ⏑ | – ⏑ ⏑ | ⏑ ⏑ ⏑ | ⏑ – ⏑ | ⏑ – ⏑ | ⏑ ⏓    !-->
            <lg n="1">
               <l n="a">kumva kunaṅ liṅa rakryan apa hayu nikaṅ hayu yan gavayən</l>
               <l n="b">ri vruh i saṅ rva bhineda lavan i sira saṅ tri tinuṅgalakən</l>
               <l n="c">kumva kunaṅ liṅa rakryan apa hala nikaṅ hala yan gavayən</l>
               <l n="d">ri vruh i saṅ rva bhineda lavan i sira saṅ tri tinuṅgalakən </l>
            </lg>
            <lg n="2">
               <l n="a">siṅgih ujarta ri saṅ kr̥tasamaya viśeṣa paṅavruh ira</l>
               <l n="b">kveh nira riṅ nagarêṅ acala paḍa tikā* pinakoṅgvan ira</l>
               <l n="c">ndin rakəta ṅ sukhaduhkha ri sira satatâbrata tan palabuh</l>
               <l n="d">lokaparāśraya kāraṇa nira magave hayu tan vipatha</l>
            </lg>
            <lg n="3">
               <l n="a">saṅ vruh i saṅ vəkas iṅ samaya vinuni de paramādiguru</l>
               <l n="b">kevala śuddha manah nira linətu-lətuh kapanâlətuha</l>
               <l n="c">vāhyaśarīra pinuccha nira ri təka niṅ pati tan ginəgə̄</l>
               <l n="d">jñāna viśeṣa śarīra nira taya śarīra nirêṅ vəkasan</l>
            </lg>
            <lg n="4">
               <l n="a">vvaṅ magave hayu yan vruh i sira saṅ amukti gavenya hayu</l>
               <l n="b">tan dadi tan luput iṅ hayu hayu ni gave nika tan viphala</l>
               <l n="c">vvaṅ* magave hala yan vruh i sira saṅ amukti gavenya hala</l>
               <l n="d">tan dadi tan luput iṅ hala hala ni gave nika tan viphala</l>
            </lg>
            <lg n="5">
               <l n="a">vvaṅ magave hayu tan* vruh i sira saṅ amukti gavenya hayu</l>
               <l n="b">tan dadi tan tuməmu ṅ hayu hayu ni gavenya tumūt maṅiriṅ</l>
               <l n="c">vvaṅ magave hala tan vruh i sira saṅ amukti gavenya hala</l>
               <l n="d">tan dadi tan tuməmu ṅ hala hala ni gavenya tumūt maṅiriṅ</l>
            </lg>
            <lg n="6">
               <l n="a">saṅ viku gūḍha nihan vulatana mamaṅan təḍa riṅ pahəhan</l>
               <l n="b">tan təḍa tan śuci ta pva sahana-hana niṅ pinaṅan liṅ ira</l>
               <l n="c">hetu nirâmbək alokika vinulatan ajrəm apiṇḍa kasop</l>
               <l n="d">śuddha nikaṅ pratipatti makalarapan uttama niṅ samaya</l>
            </lg>
            <lg n="7">
               <l n="a">māsku mataṅnyan ikaṅ hayu gavayakənanta səḍəṅ mahurip</l>
               <l n="b">paṇḍita tovi yayā sira maṅulahakən brata tan kaluṣa</l>
               <l n="c">buddhy ahəniṅ brata yoga tapa taki-takinta maran kavaśa</l>
               <l n="d">gəgvana rakryan anəmvakəna vara-varah paramādiguru</l>
            </lg>
         </div>
         <div type="canto" n="14" met="giriśa">
        <!--  giriśa   ⏑ ⏑ ⏑ | ⏑ ⏑ ⏑ | – – – | – – ⏑ | ⏑ ⏑ ⏑ | ⏓   !-->
            <lg n="1">
               <l n="a">anəmu-nəmu kətêkā saṅ sampun kr̥tasamaya</l>
               <l n="b">vihikan i rasa saṅ hyaṅ tattvajñāna kaləpasən</l>
               <l n="c">tan ulih-ulih iṅ aṅdoh saṅkêṅ pāda munivara</l>
               <l n="d">ulih iṅ asaṅu tasyan bhaktîṅ paṇḍita matuha</l>
            </lg>
            <lg n="2">
               <l n="a">aṅinak-inaka taṅ vvaṅ yāvat* jñāna pinakadon</l>
               <l n="b">syapa ta sira mamaṅgih tattvajñāna dudu gave</l>
               <l n="c">hana satata masevā tan byaktanya pinihanan</l>
               <l n="d">sukr̥ta juga maṅinte lāvan duṣkr̥ta maṅiriṅ</l>
            </lg>
            <lg n="3">
               <l n="a">hana sira guruputrânak niṅ paṇḍita nagara</l>
               <l n="b">sahana nira ta rakvâdr̥vya ṅ jñāna pakagurun</l>
               <l n="c">taha tan ika paniddhan vet niṅ paṇḍita matuha</l>
               <l n="d">amilihi juga saṅ hyaṅ tattvêṅ uṅgvana rahayu</l>
            </lg>
            <lg n="4">
               <l n="a">anak iṅ apirak akveh ṅūnî nvamnya paḍa sukha</l>
               <l n="b">sahana nika ta rakvânirv akveh apirak ika</l>
               <l n="c">taha tan ika paniddhan vet niṅ śreṣṭha panariman</l>
               <l n="d">amilihi juga saṅ hyaṅ Śrī tan siṅ kahanan ira</l>
            </lg>
            <lg n="5">
               <l n="a">kita yayi səḍəṅ anvam prih saṅ hyaṅ rasa kavikun</l>
               <l n="b">pira karika musuh niṅ vikv aṅhiṅ nəm ikaṅ akas</l>
               <l n="c">alahakən i daləm tvas pet siṅ soṅgvan ika rarah*</l>
               <l n="d">alaha pəjaha rakryan yêki svarga ṅaran ika</l>
            </lg>
         </div>
         <div type="canto" n="15" met="basantatilakā">
        <!--   basantatilakā   – – ⏑ | – ⏑ ⏑ | ⏑ – ⏑ | ⏑ – ⏑ | – ⏓    !-->
            <lg n="1">
               <l n="a">nā de nirâvara-varah ri narendraputrī</l>
               <l n="b">tapvan tətəs tinuna sandhi nikaṅ prayoga</l>
               <l n="c">anvam suśīla guṇamanta kr̥topadeśa</l>
               <l n="d">saṅkê paṅajyan ira kavruh irâdhiguhya</l>
            </lg>
            <lg n="2">
               <l n="a">śrī putrikā kapənətan humənəṅ tumuṅkul</l>
               <l n="b">sampun bhinasmi śava saṅ prabhu de munīndra</l>
               <l n="c">muṅgv î taman sira cinaṇḍi lavan sudevī</l>
               <l n="d">sampūrṇa bapra nira ratna mahāprabhāva</l>
            </lg>
            <lg n="3">
               <l n="a">saṅ Bhoja sampun aṅadəg ri Vidarbharājya</l>
               <l n="b">svasthā sabhūmi nira bhakty anukūla sādhu</l>
               <l n="c">mavvat paḍâmarahakən ri sukhanya rakva</l>
               <l n="d">anvam muvah nr̥pati liṅnya muvah manəmbah</l>
            </lg>
            <lg n="4">
               <l n="a">sampun sirâyugala ratna viśeṣaputrī</l>
               <l n="b">rājāṅkurâvilət ikaṅ pakurən savandhu</l>
               <l n="c">solur lulut sahati ləṅləṅ aluṅluṅan kuṅ</l>
               <l n="d">saśrī* sakəmbaṅ alaṅə̄ sakurā savīja</l>
            </lg>
            <lg n="5">
               <l n="a">kayvan ragas paḍa nikaṅ nagarî Vidarbha</l>
               <l n="b">riṅ vr̥ddharūpa haji devata lahru sākṣāt</l>
               <l n="c">maṅke n prasiddha kadi kayvan aron akəmbaṅ</l>
               <l n="d">śrī Bhoja maṅdani sirânvam apiṇḍa rəṅrəṅ</l>
            </lg>
            <lg n="6">
               <l n="a">vet niṅ kr̥tā ri paṅadəg haji nora duṣṭa</l>
               <l n="b">ramya ṅ hənū təgal ayun təka riṅ vanādri</l>
               <l n="c">vāni ṅ vvaṅ aṅhalivatîriya tuṅga-tuṅgal</l>
               <l n="d">aṅhiṅ gaḍuṅ luṅ ika maṅhabət asriṅ olih</l>
            </lg>
            <lg n="7">
               <l n="a">mantrī nirâtuha-tuha dvija śaiva boddha</l>
               <l n="b">kāsih* kaparcaya narendra vənaṅ marê jro</l>
               <l n="c">prajñêṅgitajña ginulaṅ halu riṅ viveka</l>
               <l n="d">sojar niṅ āgama tinūt nira tan vimārga</l>
            </lg>
            <lg n="8">
               <l n="a">sə̄h śāla dharma kuṭi kīrti narendra riṅ rāt</l>
               <l n="b">vvaṅ śreṣṭhi dharma ginave nira sāri-sāri</l>
               <l n="c">vvaṅ duṣṭa mogha kapitūt milu dharmabuddhi</l>
               <l n="d">solah svabhāva haji tan dadi tan tinūtnya</l>
            </lg>
            <lg n="9">
               <l n="a">śrī Bhoja sampun apagəh sinivîṅ kaḍatvan</l>
               <l n="b">okər tumiṅhal i saṅ Indumatī hanê* jro</l>
               <l n="c">āpan samāsa niṅ akarma vayah nirâgə̄ṅ</l>
               <l n="d">aṅhiṅ svayəmbarakənêṅət-iṅət narendra</l>
            </lg>
            <lg n="10">
               <l n="a">nā de nirâṅiṅət-iṅət kalavan sudevī</l>
               <l n="b">sampun vināhyakən irê kulavandhu ri jro</l>
               <l n="c">riṅ sarvasiddhi tuvin amrətayoga təmbe</l>
               <l n="d">hə̄man hajînarahakən para taṇḍa mantrī</l>
            </lg>
         </div>
         <div type="canto" n="16" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓   !-->
            <lg n="1">
               <l n="a">eñjiṅ śrîndumatī kinon marəka kālih saṅ Sunandâṅiriṅ</l>
               <l n="b">lāgy âmūrṇama mopavāsa ya ta maṅde suṅkavā niṅ hati</l>
               <l n="c">tistis meh tumibā ṅ ḍavuh vvalu lumampah tan kva de niṅ harip</l>
               <l n="d">mukṣa lvīr amarāśrayê mukha nira śrī niṅ vulan tan lumə̄ṅ</l>
            </lg>
            <lg n="2">
               <l n="a">sampun prāpta sirê daləm praṇata marmâtvaṅ ri jə̄ṅ saṅ prabhu</l>
               <l n="b">lāvan śrī parameśvarī sira sinambah māsih aṅliṅ rəsəp</l>
               <l n="c">om rakryan pada Nīlakaṇṭha kinabhaktyantâstu dīrghāyuṣa</l>
               <l n="d">svasthā tuṅgalən iṅ manuṅgali jagat māskv îbu nā liṅ nira</l>
            </lg>
            <lg n="3">
               <l n="a">mojar saṅ prabhu māsku tan tugəta niṅ tvastân inundaṅ mami</l>
               <l n="b">rākanta prihati n harəp mamituhê māsku ndan evəh juga</l>
               <l n="c">saṅ ratv âsiha len sasambhava muvah yekī pinet ni ṅhulun</l>
               <l n="d">kady amrat-mrati mās juga ṅvaṅ amagantākən purih niṅ dadi </l>
            </lg>
            <lg n="4">
               <l n="a">yāvat dharma ṅaranya riṅ dadi manuṣyâvās hivəh yan pinet</l>
               <l n="b">lvir sūkṣmā maganal bhaṭāra gumave tiṅkahnya yan maṅkana</l>
               <l n="c">yadyastun jalu-jalv ameta savavanyêṅ janma hayvâsali</l>
               <l n="d">byaktêvəh niki kimpunah kita yan iṅ strī-strī n mameta priya</l>
            </lg>
            <lg n="5">
               <l n="a">saṅkṣepanya kita svayəmbarakənaṅkvânugrahaṅkvê kita</l>
               <l n="b">sakveh saṅ ratu hundaṅən pilihanantâsiṅ sayogyê hati</l>
               <l n="c">yadyan hyaṅ palakunta māsku yugalantâmrih-mrihaṅkvâṅhyaṅa</l>
               <l n="d">aṅhiṅ yan hyaṅ Anaṅga kahyuna hade tan pāvak evəh pinet</l>
            </lg>
            <lg n="6">
               <l n="a">nâjñā saṅ prabhu yogya paṅkvakəna de saṅ mās maṇik niṅ purī</l>
               <l n="b">āpan māsa nira n prapañca saputən riṅ rāga de hyaṅ Smara</l>
               <l n="c">tan vruh riṅ sahurâviraṅ mata sira* n paṅyogyanê saṅ prabhu</l>
               <l n="d">tan maṅguh sira tan miṅəl kadi liṅir mās arca paṅhyaṅ-hyaṅan</l>
            </lg>
            <lg n="7">
               <l n="a">tan saṅkêṅ avalepa kāraṇa nira n lvir tuhva monabrata</l>
               <l n="b">kepvan buddhi nirâtəgəg maṅucap agyā-gyān harəp mantuka</l>
               <l n="c">vahv âdandan anəmbahê nr̥pati mojar saṅ Sunandâṅjavil</l>
               <l n="d">om yan om huvusən huvus liṅa ni māskv âlah tuhan mājara</l>
            </lg>
            <lg n="8">
               <l n="a">tan kevə̄* pituturnya de nr̥pasutā mantuk sirêṅ pamrəman</l>
               <l n="b">strī-strī mājar-ajar gumanti humatur prāptêñjiṅ akveh marək</l>
               <l n="c">molih tīrtha binuṅbuṅan vinalun iṅ handoṅ sakêṅ parvata</l>
               <l n="d">maṅde śuddha ri buddhi saṅ prabhu sukhā sampun sirâcāmana</l>
            </lg>
         </div>
         <div type="canto" n="17" met="puṣpacāpa">
        <!--  Puṣpacāpa   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | – ⏓    !-->
            <lg n="1">
               <l n="a">prāsāda sphaṭikâlaṅə̄ ri təṅah iṅ nūsâraras pañcuranya</l>
               <l n="b">strī-stry âmaṅku puḍak vinimba makaranya lvir ləṅəṅ de ni kuṅnya</l>
               <l n="c">kady ahyunn* amahayva luṅsur i tapihnya n maṅligā yan hana vvaṅ</l>
               <l n="d">lāgy ânaṅga susunya saṅka ri pacur niṅ vvai ya tâṅde ṅəlihnya</l>
            </lg>
            <lg n="2">
               <l n="a">ri prāsāda hanârca ratna ri daləm ndān ardhanārīśvarâhyaṅ</l>
               <l n="b">vimba śrī naranātha devata lavan devī nirârok śarīra</l>
               <l n="c">ṅkā saṅ Bhoja maṅarcana pratidinâṅabhyāsa ri svastha niṅ rāt</l>
               <l n="d">kady âmakpak aṅastvakən ri jayaśatrva* śrī narendra n pamūjā</l>
            </lg>
            <lg n="3">
               <l n="a">saṅ Bhoja vruh i tattva niṅ japasamādhi n dhāraṇa-dhyānapūrva</l>
               <l n="b">mvaṅ tiṅkah niṅ adehaśuddhi pinakānuṣṭhāna yan recakādi</l>
               <l n="c">sampun kālap ulah dvijeśvara mamūjā pathya riṅ Brahmamantra</l>
               <l n="d">saṅ hyaṅ kūṭarahasyamantra jinapākən de nirâtūt gaṇitri </l>
            </lg>
            <lg n="4">
               <l n="a">tatkāla nrəpati n paṅuccaraṇakən mantra stutî saṅ hyaṅ arca</l>
               <l n="b">tan polah viṣayâṅhiḍəp ri sira saṅyogānta riṅ yogya yogan</l>
               <l n="c">maṅgā tan ləpara ṅ japastava səḍəṅ niṅ jñāna n enak tətəpnya</l>
               <l n="d">simpaṅ niṅ hati yeki kāraṇa nirânaṅhāra saṅ hyaṅ Śivātma</l>
            </lg>
         </div>
         <div type="canto" n="18" met="giriśa">
        <!--  giriśa   ⏑ ⏑ ⏑ | ⏑ ⏑ ⏑ | – – – | – – ⏑ | ⏑ ⏑ ⏑ | ⏓    !-->
            <lg n="1">
               <l n="a">ri huvus ira mamūjā līlā śuddha manah ira</l>
               <l n="b">aṅusapi mukha saśrī de niṅ candana karakət</l>
               <l n="c">mijil aṅinaṅ aṅicchā riṅ vvai niṅ ranu maṅilo</l>
               <l n="d">nəhər anisigi dantê tuṅtuṅ niṅ gagaṅ inapi</l>
            </lg>
            <lg n="2">
               <l n="a">tucapa ta para mantrī śaiva brāhmaṇa sugata</l>
               <l n="b">parəṅ apupul aseva ṅkānê jro paḍa humatur</l>
               <l n="c">nr̥pati sira maluṅguh riṅ siṅhāsana kanaka</l>
               <l n="d">aṅiṅət-iṅət i siddhā niṅ kārya n gavayakəna</l>
            </lg>
         </div>
         <div type="canto" n="19" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">ndin kāryêvəha riṅ vicakṣaṇa sujanma lituhayu kavi priyambada</l>
               <l n="b">bhaktîṅ hyaṅ prabhu śakti dhairya saha vāndhava saha bala-kośavāhana</l>
               <l n="c">yadyan sāgara tambakən satakənâthava vukir alihən ratākəna</l>
               <l n="d">byaktâvās kavaśanya de nira saṅ uttamapuruṣa viśeṣa riṅ jagat</l>
            </lg>
            <lg n="2">
               <l n="a">śrī Bhoja pva sira n prasiddha guṇamanta saphala sira bhūmipālaka</l>
               <l n="b">prajñā* śāstravit iṅgita vruh iṅ apālapan aṅinaki buddhi niṅ marək</l>
               <l n="c">akveh dr̥vya nirâprameya kadi sāgara papupulan iṅ vvay iṅ nadī</l>
               <l n="d">vany ânindita riṅ parākrama yan iṅ naya kadi bhagavān Vr̥haspati</l>
            </lg>
            <lg n="3">
               <l n="a">maṅke pva n hana rājakārya gavayən kakaratala təkap nareśvara</l>
               <l n="b">śrī devîndumatī svayəmbarakənâmiliha * ratu sasambhavê sira</l>
               <l n="c">sampun saṅ prabhu motusan maminaṅê para ratu samayogya hundaṅən</l>
               <l n="d">lāvan saṅ Haja* milva vinvitakən iṅ nr̥pati Raghu katon təkā nira</l>
            </lg>
            <lg n="4">
               <l n="a">sampun hə̄man irêrikā ta para taṇḍa sama-sama samâṅharəp * gave</l>
               <l n="b">sorêsuk gumərəh makakrətug abaṇḍuṅ asahuran aganti lor kidul</l>
               <l n="c">len taṅ vvaṅ maṅusuṅ lakar-lakar ikā vinaca vuhaya de nikaṅ mulat</l>
               <l n="d">akveh vvaṅ ka gərāh arəp mulata vāhu mətu sinurakan mulih pacəh</l>
            </lg>
            <lg n="5">
               <l n="a">abvat-hajyan* ikaṅ humuṅ saha garantuṅ atabə-tabəhan paḍâsəlur</l>
               <l n="b">agyā lagy aṅuhuh sirê harəp alah laku-laku liṅ ikaṅ hanê vuri*</l>
               <l n="c">tuṅgul paṅharəp osik akrəp asinaṅ kumuliliṅ anamar kuvuṅ-kuvuṅ</l>
               <l n="d">lvir guntur kamarəkrəkən kayu pətuṅ priṅ asaləsək agəṇṭah iṅ ləbuh</l>
            </lg>
            <lg n="6">
               <l n="a">evər nora ləgâṅ apaṇḍay anulis para lukis asipət mvaṅ aṅjahit</l>
               <l n="b">sakveh niṅ ginəlar vruhâṅanam-anam vruh i suruhan ikā silih tuluṅ</l>
               <l n="c">solah niṅ tama tan hanâtaña ṅaranya huvus adu kabeh dinadyakən</l>
               <l n="d">paprāsan vinaṅun paḍâcarita parva piniturun atuṅgalan kathā</l>
            </lg>
         </div>
         <div type="canto" n="20" met="vidyutkara">
        <!--  Vidyutkara   – – – |⏑ ⏑ – |⏑ – ⏑ |⏑ ⏑ – |⏑ ⏑ ⏑|⏑ ⏑ ⏑|– ⏑ – |⏑ ⏑ ⏑|⏓  !-->
            <lg n="1">
               <l n="a">embuh bhūṣaṇa niṅ təkən vuvuṅ apūrva karacanan ikā təkêṅ pamanisan</l>
               <l n="b">lāvan tiṅkah ikaṅ paṅastryanan aparpat* ahaləp akilā paḍâhayu-hayu</l>
               <l n="c">de niṅ mās pinakopacāra sinisik pəñu pinakavuvuṅnya kumram asinaṅ</l>
               <l n="d">lvir digdāha riṅ astaparvata sənə̄ nika murub apadəlvan iṅ kṣititala</l>
            </lg>
            <lg n="2">
               <l n="a">aśrī ramya ni de nirâmahayu rājya kaliliran apūrva kādbhuta dahat</l>
               <l n="b">miṅgar bapra nikê daləm vatu hitəm kuṭa nikaṅ i* yavā lumaṅkuṅ ahirəṅ</l>
               <l n="c">kulvan vetan agopurâtiśaya lor kidul agupura piṇḍa marpat aruhur</l>
               <l n="d">kr̥ṣṇākāra paḍâṅlunaṅ kadi gunuṅ kumukus i səḍəṅ iṅ darâvrəg aputih</l>
            </lg>
         </div>
         <div type="canto" n="21" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">luṅhā ṅ vr̥tta ri kārya saṅ prabhu paḍâdbhuta sahana nikaṅ vvaṅ aṅrəṅə̄</l>
               <l n="b">vvaṅ-vvaṅ pora ḍusun-ḍusun paḍa harəp vihikana mulatêṅ svayambara</l>
               <l n="c">tan samvas raray aṅhvan iṅ təgal atakvan i təka ni gave nareśvara</l>
               <l n="d">salvir niṅ baṇijêṅ pəkən taliṅa-lintah anaḍah ucapan gave nika*</l>
            </lg>
            <lg n="2">
               <l n="a">sampun prāpta samotusan humatur iṅ nr̥pati səḍəṅ irân hanêṅ sabhā</l>
               <l n="b">enak buddhi narendra de ni panuval para ratu rasa tan vuruṅ təkā</l>
               <l n="c">lumrā ṅ vr̥tta təkê daləm ri ḍatəṅârya Raghusuta marêṅ svayambara</l>
               <l n="d">tvas niṅ strī sakaḍatvan aṅdadak aluṅ turida paḍa rumūpakê sira</l>
            </lg>
            <lg n="3">
               <l n="a">strī-strī harṣa pinə̄m pinañjiṅakən iṅ nagara ri pamihaṅnya riṅ* yayah</l>
               <l n="b">tan harṣêṅ kavi rakva rena nika monaguṇa pisaniṅūn tumiṅhala</l>
               <l n="c">ndan rakvêki hinurnya matya saka riṅ tuluyakəna susatya riṅ priya</l>
               <l n="d">liṅnya n kevala tan hinanti ni papaṅgiha nika pəjahêṅ panambaṅan</l>
            </lg>
            <lg n="4">
               <l n="a">tapvan māri taṅis-taṅisnya n inalap hinaturakən i jə̄ṅ suputrikā</l>
               <l n="b">vrā niṅ roma maṅekadeśa ri piliṅ-piliṅan ika baṅun pamer i luh</l>
               <l n="c">enak riṅ vəkasan manahnya mamalar-malar i pada narendraputrikā</l>
               <l n="d">āpan svāmi nikā karəṅvan i parəknya ri saṅ Aja təvək nikâpasah</l>
            </lg>
            <lg n="5">
               <l n="a">antuk saṅ priya maṅdavākən inaləm para kavi sumənāha riṅ kajaṅ</l>
               <l n="b">yeki n rakva kinonya kady aṅucapâmah aku tuhan alap vaca ṅhulun</l>
               <l n="c">mogha nyan ya kinonakən vacan ikā ri pamaca nika maṅdadak lumuh</l>
               <l n="d">svāminyâdadi pustakânuturakən hiḍəp ika pinapagnya riṅ taṅis</l>
            </lg>
            <lg n="6">
               <l n="a">ṅūnî kāla nika n turuṅ marək i jə̄ṅ nira ṅaran ika ken Madhūdakā</l>
               <l n="b">saṅ mambaṅ Madhusūdana priya nikā kavi taruṇa marək ri jə̄ṅ haji</l>
               <l n="c">vidhy âmidhyani kāraṇanya virahênalapan alara luhnya tan pəgat</l>
               <l n="d">ndah rakryan Jayavaspa teki vəkasan ṅaran ika satəvək nikā marək</l>
            </lg>
         </div>
         <div type="canto" n="22" met="a kind of Abhikr̥ti">
        <!--  a kind of Abhikr̥ti   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – |⏑ ⏑ ⏑ | ⏓  !-->
            <lg n="1">
               <l n="a">para prabhu kaḍaṅhanan turida rāga nira sinaput iṅ smarâmulaṅuni</l>
               <l n="b">huvus katəka kuṅ nirâhavan ujar tuhun aməlas-arəp riniptakən ira</l>
               <l n="c">lavan punagi kesy anambaha ri jə̄ṅ nr̥pavaraduhitā hana hyuna nira</l>
               <l n="d">akiṅkiṅ* aṅalap kasor paḍa tan aprabhu sahana nirârəbut kahulunan</l>
            </lg>
            <lg n="2">
               <l n="a">vavaṅ nr̥patiputrikā rinəbut iṅ hiḍəp inaṅən-aṅən raras-raras ira</l>
               <l n="b">hanan kahiḍəp iṅ madhubrata rəṅih-rəṅiha nira n arəs kapaṅkva harasən</l>
               <l n="c">ləyəp hayu nira n linaṅvakən amūrti kakavin inapus vineh amanisa</l>
               <l n="d">hanê hati kinubdha kady apəga kāraṇa nira mijil iṅ puḍak dadi ṭikā</l>
            </lg>
            <lg n="3">
               <l n="a">adandan asənāha sañjata para prabhu ḍatəṅa marê* Vidarbhanagara</l>
               <l n="b">lanâṅiṅət-iṅət ri pahyasan irâṅinakana ri manah narendratanayā</l>
               <l n="c">hanâṅdadak anat śarīra manahap-nahap aharəp alantasa n vinulatan</l>
               <l n="d">paḍâṅalap-alap sipat jənu mənuṅ havu karaṇa suputrikā n aharəpa*</l>
            </lg>
            <lg n="4">
               <l n="a">muvah saṅ Aja sampun arpat akire lumarisa makamaṅgala dvijavara</l>
               <l n="b">sahasraśatakoṭi vīra vinidhi nrəpati tumuta śakti sampun ayaśa</l>
               <l n="c">pənuh sahana niṅ ləbuh təkap i sañjata nika kumaluṅ pinañjər aṅadəg</l>
               <l n="d">ikaṅ nagara denya kady akalaṅan vihaga saṅ Aja moliha prabhusutā</l>
            </lg>
            <lg n="5">
               <l n="a">mijil sira śinaṅkhapāṇyan i karaṅ ni patiga niṅ aśoka vahv asalaga</l>
               <l n="b">ikaṅ bhramara harṣa riṅ kusuma muṅgv i taṅan ira marâṅisəp tan avəliṅ*</l>
               <l n="c">laki-stry alivəran hañar-hañar apaṅgih adulur akaraṅ-karaṅ səkar arūm</l>
               <l n="d">katampvan i kucur nikaṅ vvay ataviṅ-taviṅ i lavə-lavə̄ nikaṅ sarasija</l>
            </lg>
            <lg n="6">
               <l n="a">i sampun i kaśaṅkhapāṇyan ira mañjiṅ i daləm adulur lavan dvijavara</l>
               <l n="b">anambah* aṅusap ri jə̄ṅ nr̥pati mamvit i ḍatəṅa nirêṅ Vidarbhanagara</l>
               <l n="c">sinuṅsuṅ iṅ ujar prahāsana nəhər jumaya-jaya* jayā nirê paran ira</l>
               <l n="d">aum hanaku saṅ pakolihən i tiṅhal iṅ ahayu duməlva jalva rasika</l>
            </lg>
            <lg n="7">
               <l n="a">kunaṅ pavəkasaṅkva hayva ta bapaṅku tan apənəd iṅ ambək iṅ para-paran</l>
               <l n="b">rare mara kita ndatan raraya de niṅ amava manah atvaṅêṅ vvaṅ atuha</l>
               <l n="c">inuttama dhanurdharânaku tathāpi tan ika paṅayāya riṅ kadi kita</l>
               <l n="d">ikaṅ guṇa ya tan paraṅkəpana maryada rahayu lavə̄ hananya kapalaṅ</l>
            </lg>
            <lg n="8">
               <l n="a">ikaṅ sakahavan ri bhūmi ni bapaṅku pahayu kita rakṣakâṅanumata</l>
               <l n="b">sapavvat ika hantusākəna sasambhava haturakənanya māsku tariman</l>
               <l n="c">ujarku pituhunta hayva kita sāhasa maṅalapa vastu mūlya tinəṅət</l>
               <l n="d">prasiddha kadaṅ iṅ jagat kita dumadyakəna sukha nikā mataṅnya pahayu</l>
            </lg>
            <lg n="9">
               <l n="a">pamitran alavas rəsəp karaṇa niṅ vənaṅ aṅalapa vastu tan pamalaku</l>
               <l n="b">yan iṅ viṣayarāmajātaka purihnya karaṇa niṅ anəmva mās pirak ika</l>
               <l n="c">karāsikaguṇan ya kāraṇa niṅ oliha raras i manah niṅ adyah araras</l>
               <l n="d">kaśaktin abhimāna kāraṇa niṅ aṅrarah aṅalapa rājya niṅ ripukula</l>
            </lg>
            <lg n="10">
               <l n="a">sirat-sirat i de narendra Raghu mojar amanis amadharmakən ri saṅ Aja</l>
               <l n="b">minuṣṭi pinakādideva hiniḍəp rasa nika kinayogyakən pinituhu</l>
               <l n="c">putus niṅ adhamā tan ahyuna ruməṅvakəna ri pitutur nirâhayu dahat</l>
               <l n="d">ya kāraṇa narendraputra makacāmana rarab i ləbū ni jə̄ṅ narapati</l>
            </lg>
            <lg n="11">
               <l n="a">ri sampun ira mamvit iṅ nr̥pati sarvi laku nira marê narendramahiṣī</l>
               <l n="b">hanâṅhaḍaṅ aveh sərəh saha taṅis* vagəd ahayu hinəmban iṅ kaka-kaka</l>
               <l n="c">kataṅgamaṅ aveh səpah nr̥patiputra nəhər amuhun amrih aṅhari-hari*</l>
               <l n="d">tapih saṅ araras pininta nira mūlya basahan ira raṇḍi paṅhurup ira</l>
            </lg>
            <lg n="12">
               <l n="a">byatīta ri huvus nirâṅucap-ucap təka sira ri taman narendramahiṣī*</l>
               <l n="b">ləṅəṅ kadi kadevatan haləp ikâpan ajuraṅ avukir mapājar-ajaran</l>
               <l n="c">maertali pinañcuran jinalatuṇḍa tinalaga ri sornya kādbhuta dahat</l>
               <l n="d">ikaṅ kaka-kakânvam adyus anəṅah lavan anak-anakanya ketaka miṅiṅ</l>
            </lg>
         </div>
         <div type="canto" n="23" met="kilayu anəḍəṅ">
        <!--  Kilayu anəḍəṅ   – – ⏑| ⏑ ⏑ ⏑|⏑ ⏑ –| ⏑ – ⏑|⏑ ⏑ –| ⏑ ⏑ ⏑| ⏑ ⏑ ⏑| ⏓   !-->
            <lg n="1">
               <l n="a">kalpadruma taruvara pārijāta vinaṅun bvat asana sakapat</l>
               <l n="b">abhrâsinaṅ asəmu sakêṅ kadevatan ululnya kanaka pinahat</l>
               <l n="c">jinriṅjriṅ iṅ anak-anakan maṇik cinaturaṅga lumarap amirah</l>
               <l n="d">mās jaṅga katirah avilət praləmba nika riṅ tarətəpan alaṅə̄</l>
            </lg>
            <lg n="2">
               <l n="a">ṅkānā nr̥patisuta marək ri rena nira sādara satiru-tirun</l>
               <l n="b">amvit lumarisa ḍatəṅêṅ Vidarbhanagarī bibi nira vihikan</l>
               <l n="c">marmâsih avəlas asəgəh mamakpak amapag riṅ ucapan amanis</l>
               <l n="d">nirvighna kita bapa jayêṅ svayambara sadâṅalahakəna ratu</l>
            </lg>
            <lg n="3">
               <l n="a">rakryān aṅinaṅa* tanayaṅku māsku mapa hetu niṅ avak akuru</l>
               <l n="b">agriṅ karika kita lavan vaneh brata kunaṅ karaṇa niṅ avənəs</l>
               <l n="c">hayvânaku kaluṣa kitâhyun iṅ kajayaśatrvan* anuta ri harəp</l>
               <l n="d">akveh phala nika kaki sarvavighna niyatanya hilaṅ alaradan</l>
            </lg>
            <lg n="4">
               <l n="a">ndan rakva kadaməlan ikaṅ svayambara kahop riṅ anakəbi rara</l>
               <l n="b">sakveh para ratu pininaṅ ya teka pilihən sakaharəp alapən</l>
               <l n="c">de ni ṅhulun ahiḍəp i buddhi saṅ rara kapan harəpa riṅ atuha</l>
               <l n="d">ṅhiṅ kahyuna nika ratu cakravartitanayâguṇa kavi taruṇa</l>
            </lg>
            <lg n="5">
               <l n="a">rakryan pva saphala vəka cakravarti tuvi śakti vihikan aṅaji*</l>
               <l n="b">siṅhākr̥ti tuhu-tuhu siṅhaputra vənaṅ uṅsirən iṅ aśaraṇa</l>
               <l n="c">byaktânaku mamənaṅa riṅ svayambarasabhâṅalahakəna ratu</l>
               <l n="d">tan səṅgahən aṅaləm anak syapêka kadi māsku lituhayu vani</l>
            </lg>
         </div>
         <div type="canto" n="24" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">tatkālê paṅucap narendramahiṣī tucapa ta para ratnakanyakā</l>
               <l n="b">osik tan pakavanvan agyaṅ i ḍatəṅ saṅ Aja kadi hañar-hañar mulat</l>
               <l n="c">tan pātmā kamatəṅgəṅən kalukaran gəluṅ asidəha tan hanâṅucap</l>
               <l n="d">kady âhə̄m turidanya n osah akəcap lvir anicipi manis nr̥pātmaja</l>
            </lg>
            <lg n="2">
               <l n="a">vvantən lvir śaśivimba vāhu mijil aṅḍaḍari hayu nikânvam iṅ vayah</l>
               <l n="b">aṅgə̄ṅ mabrata śuklapakṣa nika paṅlvaṅ i manah ika tan vənaṅ licin</l>
               <l n="c">rāganya n dadakan tumaṅgal i ḍatəṅ nr̥pasuta kadi tambvaṅ iṅ vulan</l>
               <l n="d">kr̥ṣṇākāra təṅahnya de ni tapak iṅ suh asəmu*-səmu Rāhv añumbana</l>
            </lg>
            <lg n="3">
               <l n="a">len taṅ lvir pranitâdagaṅ kira-kiranya sumikəpa vəkas nr̥pātmaja</l>
               <l n="b">kapraṅ rvêpu kataṇḍəgan turida tan patahənan aṅagəm pralāpita</l>
               <l n="c">toh toh nyân iṅ agəgvan ambək apagəh mapa tiki n alah  aṅgəgə̄ smara</l>
               <l n="d">aṅlampvâṅusirê padadvaya nirân panikəlakəna tur humaṇḍəma</l>
            </lg>
            <lg n="4">
               <l n="a">strī saṅsāra sarāga mohita savaṅ vana gahana kalahrvan* iṅ kapat</l>
               <l n="b">trāsa tvasnya kakiṅkiṅan ginəsəṅan pinaravaśa tinunvan iṅ smara</l>
               <l n="c">norânīsi manahnya kevala panasbaran alisuh aṅə̄lakən lara</l>
               <l n="d">maṅke pva n karəṅə̄ gərəh saṅ Aja mañjiṅ aluṅ asəmi kuṅ nikâsəvə̄</l>
            </lg>
            <lg n="5">
               <l n="a">endah buddhi nikaṅ vaneh təkap ikâmava turida luput linakṣaṇan</l>
               <l n="b">muṅkur tan huniṅê ḍatəṅ saṅ Aja mañjiṅ asila ri harəp nareśvarī</l>
               <l n="c">ndan denyâhyas apahyasan dudu-dudū hiniraṅakən ikê nr̥pātmaja</l>
               <l n="d">sūkṣmākāra ni raśmi-raśmi ni vulatnya n araras apadəlvan iṅ crəmin*</l>
            </lg>
            <lg n="6">
               <l n="a">kanyā rvaṅ siki ramya kālih aṅisapvakən  anak-anakanya ketaka</l>
               <l n="b">tuṅgal mājar i putra-putran ika māsku saṅ Aja sira rakva maṅkata</l>
               <l n="c">ndan hayvâkilayū tuhanku niyata ṅhulun inucap ujar nikâkalib</l>
               <l n="d">marmanyâpasah ambək eṅgal apadudvan aṅuvahi pamitran aṅdadak</l>
            </lg>
            <lg n="7">
               <l n="a">strī-strī suksəka vahv agātra turidanya mijil i vijil iṅ payodhara</l>
               <l n="b">tan sah riṅ salukat gave nr̥patiputra sinalukatakənya tan humuṅ</l>
               <l n="c">ramyârūm karəṅə̄ manisnya sinameni pamavan ika riṅraṅ iṅ hati*</l>
               <l n="d">tan samvas ginarut-garutnya hiniḍəpnya saṅ Aja sahasâṅisapvakən</l>
            </lg>
            <lg n="8">
               <l n="a">sakveh niṅ kuməmit prapañca ni hatinya kuməkəsi taṅisnya riṅ karas</l>
               <l n="b">āpan buddhi narendraputra kadi tan tulusa duga-dugâṅhalimbaṅa*</l>
               <l n="c">bhakty ânəmbah i jə̄ṅ ni rena nira məṅgəp amanis agave vulat maliṅ</l>
               <l n="d">luṅhā tan pracurânəhər-nəhərakən manah iṅ ahayu kāri suksəka</l>
            </lg>
         </div>
         <div type="canto" n="25" met="a kind of Abhikr̥ti">
        <!--  a kind of Abhikr̥ti   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – |⏑ ⏑ ⏑ | ⏓  !-->
            <lg n="1">
               <l n="a">mijil saṅ Aja kādbhutâbhinava rūpa saṅ aṅiriṅ apan paḍâhyaṅ* ahaləp</l>
               <l n="b">ikaṅ gaja rathâśva sañjata sabhūṣaṇa  nika dumilah kasənvan aruṇa</l>
               <l n="c">sumaṅgraha humerakən vidhi nira n lumarisa kumisik pasaṅgha niṅ ujar</l>
               <l n="d">baṅun jalada tan pakāla gumərəh ri taya niṅ aṅin aṅḍapur saha kilat</l>
            </lg>
            <lg n="2">
               <l n="a">*payuṅ -payuṅan iṅ ləbuh kadi səkar sinavuṅ apan anekavarṇa suməkar</l>
               <l n="b">ikaṅ paṅuṅaṅan huvus vinalunan vəḍihan inuparəṅga riṅ tulis əmās</l>
               <l n="c">rarânvam inəgəh parəṅ mijil amaṅguṅ asəmu-səmu lakṣmi niṅ masa kapat</l>
               <l n="d">paḍâlal asənāha tiṅhal amanis vulatakəna ri raśmi-raśmi saṅ Aja</l>
            </lg>
            <lg n="3">
               <l n="a">hanêṅ gupura tan vavaṅ sira lumampah ataña ri gənəp ni sañjata nira</l>
               <l n="b">samâsila hanêṅ ləmah muni manuk marahakən i vijilnya tan hana kari</l>
               <l n="c">sirêṅ palukayan kinon ira kumona ri para juru yan lumakva rumuhun</l>
               <l n="d">samaṅkana sira n lumampah aḍarat harəp iṅ ulah avās yayanyan ahaləp</l>
            </lg>
            <lg n="4">
               <l n="a">ri lampah ira ghūrṇita ṅ paḍahi paṅharəp ira kumisik maṅertali tibā</l>
               <l n="b">saru svara nikâbaruṅ binaruṅan tabə-tabəhan agənturan kadi gərəh</l>
               <l n="c">humandaru* tibā gubar kumətug asriṅ aniru kətug iṅ hudan vahu ḍavuh</l>
               <l n="d">arūm uni ni ghaṇṭa niṅ liman aṅuṅkaṅ asahuran i paṅhrik iṅ kuda bisir</l>
            </lg>
            <lg n="5">
               <l n="a">dvijāti r̥ṣi śaiva boddha śuci sojar ira maṅabhivāda muṅgu ri harəp</l>
               <l n="b">yathākrama paḍâdarâhaləp agə̄ṅ i vətəṅ ira lavan huvan* riṅ atuha</l>
               <l n="c">lumampah alaris malah ya tan arampaka ri sadavatā nikaṅ ləbuh agə̄ṅ</l>
               <l n="d">humuṅ təkap ira n paṅuccaraṇa mantra kadi madhukarâṅisis humalivat</l>
            </lg>
            <lg n="6">
               <l n="a">kəliṅ vani-vanîṅ usāna pamarakṣa nira mamava bhindivāla palaga</l>
               <l n="b">baṅun rinavisan vəhaṅnya kalavan ḍaḍa nika paḍa vok təkêṅ suku vulun</l>
               <l n="c">hibək tatu rujit-rujit kadi tinambalan avak ika varṇa bəntar inavət</l>
               <l n="d">agə̄ṅ paḍa kabhīma-bhīma kadi dānava mukha-mukha daitya piṇḍa caviri</l>
            </lg>
            <lg n="7">
               <l n="a">ikaṅ marək i jə̄ṅ narendratanayânvam aguṇa paḍa darśanīya taruṇa</l>
               <l n="b">titik nagara nora tan vruha n anak vəsi haji tuvi mūlya kavvaṅan ika</l>
               <l n="c">vatək Madana maṅdadi vvaṅ ujar iṅ mulat i lituhayunya n ahyaṅ araras</l>
               <l n="d">kunaṅ saṅ Aja Kāmadeva sakalânurun ucapan ikaṅ kapūhan i sira</l>
            </lg>
            <lg n="8">
               <l n="a">samaṅkana nikaṅ* vvaṅ iṅ paṅuṅaṅan haṅu-haṅun arəbut mulat ri saṅ Aja</l>
               <l n="b">hanan kadi harəp silih galaha riṅ susu manəvəka riṅ nakhâkas aluṅid</l>
               <l n="c">paḍâkira-kirâkəkəs mata maliṅ-maliṅ aṅiriṅi kāladeśa sumilib</l>
               <l n="d">katon kadi silih praṅêṅ halis arəṅv inayat-ayatakənya maṅkin araras</l>
            </lg>
            <lg n="9">
               <l n="a">ikāṅ amava pavvahan* lituhayu prakaśita kavi mambaṅ uttama rare</l>
               <l n="b">hañar təka sakêṅ Vidarbhanagarī layat inalapan aṅhañaṅ-hañaṅakən</l>
               <l n="c">rarānya kavəkas pinañjiṅakən iṅ nagara marək i jə̄ṅ narendratanayā</l>
               <l n="d">ya kāraṇa ni luhnya mantən amalar-malar i saṅ Aja molihê sira hələm</l>
            </lg>
            <lg n="10">
               <l n="a">manis ni kakavinya mūla ni papaṅgih ika lavan ikaṅ rinuddha vinalat</l>
               <l n="b">pinet pəjahanâsənə̄tan i kadaṅnya vinuni karaṇanya yan ləpas adoh</l>
               <l n="c">paḍâpalarasan lavan jaruman amrih aṅalih ahavan vəṅîṅ ava vulan</l>
               <l n="d">tinūt i paṅaran-ṅaranya Kavidoṣa vəkasan i ḍatəṅnya riṅ nr̥pasuta</l>
            </lg>
            <lg n="11">
               <l n="a">ya tīka tan adoh ginəgvan ira bāhu nika vinisikan tinakvanan ira</l>
               <l n="b">syapêka paḍa saṅ svayəmbarakəna prakaśita pinakādi niṅ vvaṅ ahayu</l>
               <l n="c">ikaṅ vvaṅ aṅuṅaṅ bvat indravanitâhyas ika pahavasən ta ya n sama hirib</l>
               <l n="d">kəcapnya n aṅəsah miṅəl ya pavarahnya ri saṅ Aja vavaṅ rəmək hati nira</l>
            </lg>
            <lg n="12">
               <l n="a">hanâṅuṅaṅ anuṅga*-nuṅgal aṅisapvakən anak-anakanya ketaka miṅiṅ</l>
               <l n="b">mahâṅjəlagakən hayunya makapaṅhaḍa buṅah i mukhanya tan patalutuh</l>
               <l n="c">ri kāla saṅ Ajâṅinaṅ vinulatanya ri vulat ira lə̄r matanya lumiriṅ</l>
               <l n="d">baṅun hañar anūt harəp səpah avədy aṅucapa tumiliṅ miṅe kadi cala</l>
            </lg>
            <lg n="13">
               <l n="a">rarânvam akire vulat dudu-dudū saṅ aṅəsah i kisapvan iṅ kaka-kaka</l>
               <l n="b">tupis-tupis i de nirâṅənahakən manah ira tumibê narendratanaya</l>
               <l n="c">vagəd-vagəd anirva-nirvakən i de nira gaməl inamər nirê taṅan ira</l>
               <l n="d">təkāsih atabəh sərəh saha pucaṅ nika dalihan irâṅave ri saṅ Aja</l>
            </lg>
            <lg n="14">
               <l n="a">i sor niṅ asanâsəkar hana sirâṅuṅaṅ araras aliṇḍuṅan kaka-kaka</l>
               <l n="b">ṅəlih-ṅəlih iṅ ekacitta ri narendrasuta ṅəlih irâhuyaṅ pinəpətan</l>
               <l n="c">savaṅ-savaṅ i denirâmava vulat-vulat iṅ asamayâvədi n katəṅəra</l>
               <l n="d">mulat pva saṅ Ajâṅdadak sira miṅe səmu niṅ avarahê katəmvana nira</l>
            </lg>
            <lg n="15">
               <l n="a">muvah vvaya* sirâhaləp rara sujanma pinavulaṅakən hanêṅ* paṅuṅaṅan</l>
               <l n="b">gaḍiṅ pinakaputra-putran ira tan sah inarək-arəkan sakê nr̥pasuta</l>
               <l n="c">ya teka tumurun hinəmban iṅ iñâmava sərəh arənah marək ri saṅ Aja</l>
               <l n="d">bapâṅinaṅa rakva liṅ ra bibi liṅ nikaṅ aṅujarakən vaśâsəmu guyu</l>
            </lg>
            <lg n="16">
               <l n="a">pratāpa naranāthaputra kumutug pracalita kadi parvatâgni dumilah</l>
               <l n="b">ikaṅ vvaṅ aṅuṅaṅ baṅun kusuma sālas anəḍəṅ ika kāri tan  papəgatan</l>
               <l n="c">manahnya  ginəsəṅ  təkêṅ turida rāga nika paḍa hilaṅ syuh aṅdadi havu</l>
               <l n="d">ya teka hinañutnya riṅ nr̥patiputra sakala sira pə̄h niṅ arṇava madhu</l>
            </lg>
            <lg n="17">
               <l n="a">manis niṅ ucapan kaka dyah ari liṅnya sinəpuhan i raśmi niṅ vulat arūm</l>
               <l n="b">ya teka kinabehan iṅ vvaṅ aṅuṅaṅ mr̥du lalita rasanya rāgakaraṇa</l>
               <l n="c">raras-raras i denya miṅgək aṅənāni n* aṅucap api tan vruhən hana mulat</l>
               <l n="d">halisnya minahānya molah amaṅun gət* unəṅ arəṅu maṅlare ri saṅ Aja</l>
            </lg>
         </div>
         <div type="canto" n="26" met="indrabajra">
        <!--  Indrabajra   – – ⏑ | – – ⏑ | ⏑ – ⏑ | – ⏓  !-->
            <lg n="1">
               <l n="a">strī-stry âṅucap sojar ikā yinuktyan</l>
               <l n="b">liṅnyê narendrātmaja mūḍhabuddhi</l>
               <l n="c">akveh sira ṅke nagarī ry Ayodhyā</l>
               <l n="d">sāmantaputrī paḍa yogya-yogyan.</l>
            </lg>
            <lg n="2">
               <l n="a">yadyan təkā dlāha sirê Vidarbha</l>
               <l n="b">tan suṅsuṅən riṅ kakavin vilāpa</l>
               <l n="c">tan kevva riṅ rāga təkap suputrī</l>
               <l n="d">bhagnapratijñā mulihêraṅ-eraṅ</l>
            </lg>
            <lg n="3">
               <l n="a">nāhan vuvusnyê naranāthaputra</l>
               <l n="b">ndan rakva parnah jaruman gatinya</l>
               <l n="c">vvantən suputrī paṅadunya yogya</l>
               <l n="d">marmanya duhkhê saṅ Aja n tan ahyun</l>
            </lg>
            <lg n="4">
               <l n="a">parnah kakanyâsrak atuṅga yôjar</l>
               <l n="b">antən hade denta təkôjar apyak</l>
               <l n="c">putrī paran tan harəpê tuhanku</l>
               <l n="d">hyaṅ niṅ purī tovi yayā sirâhyun</l>
            </lg>
            <lg n="5">
               <l n="a">maṅko n marê śrī naranātha Bhoja</l>
               <l n="b">ambək nira śrîndumatī pakādin</l>
               <l n="c">ghārâpan atyanta viśeṣaputrī</l>
               <l n="d">sāmantaputrī sira tā maṅadyah</l>
            </lg>
            <lg n="6">
               <l n="a">nāhan sahurnyê paṅucap ny arinya</l>
               <l n="b">bhāvanya miṅgək tumikəl halisnya</l>
               <l n="c">koṅ aṅdələ̄ solah ikā n asəṅhit</l>
               <l n="d">gə̄ṅ krodha sojar nika karṇaśūla</l>
            </lg>
            <lg n="7">
               <l n="a">vvantən kili vrəddha sahur nirâtvaṅ</l>
               <l n="b">sajñêbu ni ṅvaṅ kṣama ta ṅhulun dyah</l>
               <l n="c">buddhinta kevalya sumorakən saṅ</l>
               <l n="d">sāmantaputrîndumatī viśeṣa</l>
            </lg>
            <lg n="8">
               <l n="a">tan sor sirêṅ janma karājaputryan</l>
               <l n="b">riṅ vīrya siṅgih sira tan paḍâḍah*</l>
               <l n="c">ndan yogya ghārâpa hivaṅ nirêbu</l>
               <l n="d">mūlya n minūlyan krama niṅ dadi vvaṅ</l>
            </lg>
            <lg n="9">
               <l n="a">nāhan sahur saṅ viku vr̥ddharūpa</l>
               <l n="b">məṅgəp pratuhv âsəmu pakṣapāta</l>
               <l n="c">milv âhadenî sira yan lumampah</l>
               <l n="d">rovaṅ nirâgoṣṭhi vulatnya heva</l>
            </lg>
         </div>
         <div type="canto" n="27" met="navaharṣa">
        <!--  Navaharṣa  ⏑ ⏑ – |⏑ ⏑ – | ⏑ ⏑ ⏑ | ⏑ ⏑ ⏑ | – ⏑ ⏑ | – ⏑ ⏑ | ⏓    !-->
            <lg n="1">
               <l n="a">tucapa ṅ* vvaṅ i paṅguṅ ika kadi vayaṅ jinajar kinudaṅ</l>
               <l n="b">sakunaṅ-kunaṅ iṅ taliṅa larap i hintən* ika n kuməñar</l>
               <l n="c">hana tâṅadəg an hayu nika kahiḍəp kadi modahita</l>
               <l n="d">i kasiṅkab i kenya hana kadi gibah vinuluṅ sinurat</l>
            </lg>
            <lg n="2">
               <l n="a">paḍa tan humənəṅ sahana niṅ aṅuṅaṅ mavagəd-vagədan</l>
               <l n="b">amanis-manisan mata nəhər araṅin-raṅinan paṅavak</l>
               <l n="c">arupit-rupitan susu nəhər aləməs-ləməsan luṅayan</l>
               <l n="d">sira saṅ sinajinya saṅ Aja juga nora muvah kinire</l>
            </lg>
            <lg n="3">
               <l n="a">nr̥paputra səḍəṅ sapavulatan aveh ləṅəṅêṅ* aṅuṅaṅ</l>
               <l n="b">tadanantara meh ləpasa laku nira vəkas iṅ nagara</l>
               <l n="c">amanis kadi tan pəgata vulat irê salavaṅ-salavaṅ</l>
               <l n="d">amalar hana niṅ vvaṅ ahaliṅana kori məṅā sasisih</l>
            </lg>
            <lg n="4">
               <l n="a">araras rinasan patəmu nira vulat rasa tan ləpara</l>
               <l n="b">kalavan saṅ akūṅ alavas i sira kady avarəg-varəgan</l>
               <l n="c">apatūtan unəṅ kasih-arəp inatīta tiniṅgalakən</l>
               <l n="d">i layat nira kāri saṅ ahayu vulatnya tinambaṅ ira</l>
            </lg>
            <lg n="5">
               <l n="a">nda* atīta sira n kajənəkan akurən vulat esy akadi</l>
               <l n="b">asalin viṣaya n ləpas i mukha nikaṅ ləbuh iṅ nagara</l>
               <l n="c">kuṭi śāla lumaṅkuṅ i təpi niṅ ayun tirisanya pənuh</l>
               <l n="d">panəḍəṅ ni vuṅūnya mamituturi rāga nirêṅ aṅuṅaṅ</l>
            </lg>
            <lg n="6">
               <l n="a">kadi vah Surasindhu bala saṅ Aja kātatakut gumuruh</l>
               <l n="b">ratha rəṅga padāti kadi parahu sə̄h adulur humilī</l>
               <l n="c">gajah aṅgala ghūrṇita piraṅ ivu kady asibū gumuluṅ</l>
               <l n="d">sagəḍaṅ kahilī gaḍiṅ ika tulalenya lumintah avās*</l>
            </lg>
            <lg n="7">
               <l n="a">paḍa bhakti hənū nira sakalihatan paḍa tan humənəṅ</l>
               <l n="b">valaharnya lavan pahatan asaji mīna sayub cumaḍaṅ</l>
               <l n="c">amapag vaṅi niṅ kusuma vinava niṅ pavana mrik arūm</l>
               <l n="d">bhramarâsəmu maṅhaturakən i gavenya kiduṅ ri sira</l>
            </lg>
            <lg n="8">
               <l n="a">kadi maṇḍala ramya ni papupul ikaṅ kayu-kayv asəkar</l>
               <l n="b">vaṅunanya vuṅū səḍəṅ asinaṅ añaṇḍi minerv aruhur</l>
               <l n="c">humilī* vulakanya paḍa caluṅanêka katon humaḍaṅ</l>
               <l n="d">hulu kəmbaṅ ikaṅ gaḍuṅ anəpərakən ri narendrasuta</l>
            </lg>
            <lg n="9">
               <l n="a">patapan kəna rāga kayu manis ikā sinəpər-səpəran</l>
               <l n="b">amapag mata jāti ni mata ni vuluh nika tan vriṅ iraṅ</l>
               <l n="c">aḍahəm haḍavanya rumara-rara harṣaja denya mulat</l>
               <l n="d">pajajar ni pabañvan ika kapahiriṅ milu kady aṅaraṅ</l>
            </lg>
         </div>
         <div type="canto" n="28" met="giriśa">
        <!--  giriśa   ⏑ ⏑ ⏑ | ⏑ ⏑ ⏑ | – – – | – – ⏑ | ⏑ ⏑ ⏑ | ⏓    !-->
            <lg n="1">
               <l n="a">saṅ Aja sira kaṅelan muṅgah riṅ ratha vəkasan</l>
               <l n="b">saṅ agajah aturaṅgânuṅgaṅ sabhya ciha-ciha</l>
               <l n="c">mvaṅ agiliṅan arampak vvaṅ sāmānya tan ahaləp</l>
               <l n="d">saṅ aḍarat alarêraṅ kagrək-grək magaravalan</l>
            </lg>
            <lg n="2">
               <l n="a">nr̥pasuta ləpas eṅgal prāptêṅ thāni kuluvutan</l>
               <l n="b">satəka-təka ni lampah niṅ vadvânamun adulur</l>
               <l n="c">i harəp i vuri* lumrânəṅkv âyun manasa-nasar</l>
               <l n="d">havan arupək inambah membuh lvā kadi tinəpa</l>
            </lg>
            <lg n="3">
               <l n="a">vukir ajajar ahaṇḍap-haṇḍap śūnya maṅililan</l>
               <l n="b">kadi kukusan amuñjuṅ puñcaknyârnəb inululan</l>
               <l n="c">hana talaga riṅ agra ndan vvainyâhaṅət ahasin</l>
               <l n="d">pinara-paran iṅ adyus baryan landəp avukiran</l>
            </lg>
            <lg n="4">
               <l n="a">suku-suku nika durgâtyantêvəh nika pinaran</l>
               <l n="b">pinəga tinəpa de niṅ molah ṅūni riṅ alavas</l>
               <l n="c">sahaja malivat i jro ṅkân  līlâməkasi parab</l>
               <l n="d">dadali nika laki-strī prāptânambər asahuran</l>
            </lg>
            <lg n="5">
               <l n="a">lura-lurah aparək lvah guṅguṅ vvainya* ḍinavuhan</l>
               <l n="b">papupulan ikaṅ aṅhvan ramyâḍə̄m aṅariṅ-ariṅ</l>
               <l n="c">paḍa marək adum uṅgvan yan vvaṅ* śreṣṭhi humalivat</l>
               <l n="d">asila-sila ri piṅgir niṅ mārgâmalaku sərəh</l>
            </lg>
            <lg n="6">
               <l n="a">umah atiśaya denyâporaṅ məṅgəp aṅililan</l>
               <l n="b">vvaṅ ika paḍa humə̄t riṅ buddhy âlumbuṅ alit-alit</l>
               <l n="c">təka ri sapi nikâlit norâkral-kral aməḍusi</l>
               <l n="d">talaga nika jugâlvâṅlaṅhuy-laṅhuyakən agə̄ṅ</l>
            </lg>
            <lg n="7">
               <l n="a">hana ta baṅun amet vvaṅ doṣa n krūra ləkas ikā</l>
               <l n="b">amava tali lavan kris pamraṅ-mraṅnya habalaṅan</l>
               <l n="c">sapi nika sinikəpnyâṅrəñcal maṅlavan agalak</l>
               <l n="d">ri huvus ika katalyan keṇḍit dinval iṅ aṅulaṅ</l>
            </lg>
            <lg n="8">
               <l n="a">nr̥patisuta kaluṅhâdoh śīghra n saha śakaṭa</l>
               <l n="b">karaṇa nira n araryan mvaṅ sakveh ni bala nira</l>
               <l n="c">amarəki pəkən alvā thāny âgə̄ṅ pakuləmana</l>
               <l n="d">pira ta puluh i dūvanyâkveh sə̄h paḍa vinəgil</l>
            </lg>
            <lg n="9">
               <l n="a">saṅ Aja kadi hanê jro rājyâpan sira kinəmit</l>
               <l n="b">sahana-hana nikaṅ sarvāstra lvir pinakapagər</l>
               <l n="c">ratha turaga tiniṅkah baprâṅrakṣa* sana-sini</l>
               <l n="d">makagupura haləp niṅ mātaṅgâruhur ajajar</l>
            </lg>
            <lg n="10">
               <l n="a">tucapa para kadūvan tuṣṭa n paṅhinəpan ira</l>
               <l n="b">sahana-hana ri deśanyâneka ṅ paḍa pamapag</l>
               <l n="c">nr̥pasuta sira muṅguh* muṅgv iṅ* bvat halu təpi lor</l>
               <l n="d">sama humatur aṅantî sor niṅ vāṇḍira magəlar</l>
            </lg>
            <lg n="11">
               <l n="a">viku haji jənək aṅher iṅ śūnyâlavas amarāt</l>
               <l n="b">vruh aṅaji sira santoṣâṅdo-dohi narapati</l>
               <l n="c">nəhər amarahi sampun vr̥ddhâṅgə̄ṅ ulah alaṅə̄</l>
               <l n="d">atuha-tuha kadi brəm santən kāku manis ira</l>
            </lg>
            <lg n="12">
               <l n="a">sira ta marək aluṅguh milv iṅ dāyaka humatur</l>
               <l n="b">kinasəgəhan apan vruh ṅūnîṅ rājya sira kabeh</l>
               <l n="c">apituvi paḍa rovaṅ-rovaṅ niṅ maṅikət-ikət</l>
               <l n="d">mukha niṅ aṅucap aśrī de niṅ mojar akakavin</l>
            </lg>
            <lg n="13">
               <l n="a">kṣamakəna bapa pavvat niṅ grāmyâdhama kaluṣa</l>
               <l n="b">padapa hima lavan* centən mepâlpa lihatana* </l>
               <l n="c">sama duvəga ri rakryan yan tvak hayva hali-halin</l>
               <l n="d">pinakabañu-bañu ṅke ṅhiṅ yan len juga yan ikā</l>
            </lg>
            <lg n="14">
               <l n="a">vulatana kakudeśanyâthānî* gəgər asəpi</l>
               <l n="b">ya tuna-tuna sərəh vvah təkvan tan hana dinadak</l>
               <l n="c">palapat alas agaryaṅ-garyaṅ tan savəgilana</l>
               <l n="d">linəṅəṅakən iṅ ambək marmanya n rəsəp alaṅə̄</l>
            </lg>
            <lg n="15">
               <l n="a">aluru vahu kalahrvan* kayvanya n śravaṇamasa</l>
               <l n="b">asəpa humuraṅ avyaṅ rurvan ronya kapavanan</l>
               <l n="c">analukati təlā vvad niṅ sarvatrəṇa riṅ ayun</l>
               <l n="d">pəjah aməkasi kiṅkiṅ luṅ niṅ jaṅga kapanasan</l>
            </lg>
            <lg n="16">
               <l n="a">təvək i ragas i kayvanya n karvâraras alaṅə̄</l>
               <l n="b">təṅah i tal ika mambət-mambət kāṅinan aṅəlih*</l>
               <l n="c">manis i lahaṅ ikâṅhiṅ panraṅ-nraṅ vulat amanis</l>
               <l n="d">tiniru-tiru niṅ ahyas ronyârjâpatah akiris</l>
            </lg>
            <lg n="17">
               <l n="a">səḍəṅ iṅ asujimāsâtyantêṅ kaṣṭa gatarasa</l>
               <l n="b">karikil ika kuməṇḍəṅ tūt mārgâmacəki suku</l>
               <l n="c">saha panas i hənunyâdoh vve nora pinalaku</l>
               <l n="d">tuhun amuhara ramyā sakveh niṅ vvaṅ ika jənək</l>
            </lg>
            <lg n="18">
               <l n="a">jalada kadi pətəṅ yan təmbe niṅ kapat alaṅə̄</l>
               <l n="b">javuh aməkasakən rəm riṅ kayvan hañar asəmi</l>
               <l n="c">vahu mari panaṅis niṅ kālaṅkyaṅ sukha sumayab</l>
               <l n="d">asiga kadi tinambaṅ vahv înantukan agiraṅ</l>
            </lg>
            <lg n="19">
               <l n="a">tr̥ṇa taru paḍa məltik vījanya n masa kalima</l>
               <l n="b">vavaṅ aluru kapiṅrəs tūt mārgâṅəlih alume</l>
               <l n="c">linaran i kəñar iṅ vai yan luṅhā ṅ* rəməṅ anisih</l>
               <l n="d">kadi pamanas i kuṅ niṅ kanyā dūra n atələba</l>
            </lg>
            <lg n="20">
               <l n="a">hañar abañu təgalnya n kānəm tapvan acarəcəh</l>
               <l n="b">kadi sinipatan aprih mārganyâracək abənər</l>
               <l n="c">turah i vərəh ikaṅ varṣâsat kāri kasarakat</l>
               <l n="d">asəmu pupur areh tūt piṅgir niṅ halis inamər</l>
            </lg>
            <lg n="21">
               <l n="a">brata nika ri səḍəṅ niṅ* māghâdyus rahina vəṅi</l>
               <l n="b">javuh aṅapitu tan pāntyâdrəs maṅkin akəcəhan</l>
               <l n="c">aṅura-ṅuraṅi teja hyaṅ candrârka kaginəman</l>
               <l n="d">sukha salabuh ikaṅ luṅlūṅan māri kapiṅəlih</l>
            </lg>
            <lg n="22">
               <l n="a">ləbug i paləmahanyâjro riṅ* phālguna puraci</l>
               <l n="b">patuna-tunahan iṅ ləmbv âsaṅsiṅ tahi papuṅən</l>
               <l n="c">dvijavara sira baryan rəṅrəṅ mogha humalivat</l>
               <l n="d">suməpər anasi pə̄han marmanya n śuci vəkasan</l>
            </lg>
            <lg n="23">
               <l n="a">masa kasaṅa təka traṅ ndan mātrânəlani javuh</l>
               <l n="b">ya karaṇa ni latəknyâtiṅgar vahv asat anisih</l>
               <l n="c">sapapikatana gə̄ṅən təmbe niṅ manuk agalak</l>
               <l n="d">tuhun asəpi hənūnya lvīr agriṅ paḍa caciṅən</l>
            </lg>
            <lg n="24">
               <l n="a">kusuma sahana māyvan yan vaiśākha paḍa vijah</l>
               <l n="b">səkar iṅ asana kantun kady ahyun kalarakəna</l>
               <l n="c">paṅirim-irim ikaṅ varṣâher veh ayu ḍumavuh</l>
               <l n="d">kadi jaruman  aṅinte rāgânīs amava taṅis</l>
            </lg>
            <lg n="25">
               <l n="a">muvah asəkar alasnya jyeṣṭhâmiṅrvani sahapit</l>
               <l n="b">tuhun  aṅuraṅi rurvan de niṅ varṣa vahu mulih</l>
               <l n="c">tura-turah i gərəhnyâgupyan meh aməkasana</l>
               <l n="d">tuna-tuna kadi pamvit niṅ harṣâməkasi taṅis</l>
            </lg>
            <lg n="26">
               <l n="a">analahasa laṅə̄nyêṅ āṣādhâṅlarani kavi</l>
               <l n="b">paḍa gumigil aṅinkin tiṅhalnyâniliṅi tavaṅ</l>
               <l n="c">kamaḍiḍiṅən aṅepv î roganyâṅgəgəs aṅəsah</l>
               <l n="d">kadi kahapit aṅunṅun muṅgv iṅ śūnya kakilatan</l>
            </lg>
            <lg n="27">
               <l n="a">nahan ucapan ira mpuṅkv aṅde harṣa ri saṅ Aja</l>
               <l n="b">vəṅi mara sakamantyan prāptâneka taḍah ira</l>
               <l n="c">dvijavara sira mālih muṅgv iṅ bvat halu təpi lor</l>
               <l n="d">para viku juga kāry âgoṣṭhi mvaṅ nr̥patanaya</l>
            </lg>
            <lg n="28">
               <l n="a">paḍahi marək agupyan śabdanyâmanis inamər</l>
               <l n="b">kadi paṅucap-ucap niṅ muṅgv i jro jinəm akule</l>
               <l n="c">apituvi sinamenîṅ gīta śrī nr̥patanaya</l>
               <l n="d">rasa nika vinivekâneka ṅ pālapan amanis</l>
            </lg>
            <lg n="29">
               <l n="a">tucapa bala nirâkveh bhāvanya n paṅinum-inum</l>
               <l n="b">aṅigəl aṅiduṅ asraṅ tvaknyâkveh kadi humilī</l>
               <l n="c">paḍahi nika guməntər sinraṅ niṅ tabə-tabəhan</l>
               <l n="d">kadi baribina saṅ hyaṅ riṅ svargâtukupa kapə̄</l>
            </lg>
         </div>
         <div type="canto" n="29" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">luṅhā ṅ māsa pilih təṅah vəṅi tiḍəm sahana niṅ aṅinum paḍâturū</l>
               <l n="b">tistis nora mumik tuhun saṅ Aja tan mrəm amaṅu-maṅu tan kənêṅ turū</l>
               <l n="c">aṅhiṅ ramya rinəṅvakən panalimur-nalimur ira ri kiṅkiṅ iṅ hati</l>
               <l n="d">gəṇḍiṅ valyan arūm svaranya karəṅə̄ savəṅi kiniduṅan kiduṅ buvun</l>
            </lg>
            <lg n="2">
               <l n="a">lor vetan pamalantənan kaparək iṅ lvah adaləm asamīpa paṅdyunan</l>
               <l n="b">vvaṅnyâvuṅv amasaṅ damar vruh i masanya n amalu-malu meh tibā ṅ ənəm</l>
               <l n="c">tan paśrī svara niṅ palu dyun asarag təvas amaribini ṅ* vvaṅ aṅrəṅə̄</l>
               <l n="d">endah mvaṅ palu vastra ramya kadi de niṅ amalu daluvaṅ rinəṅvakən</l>
            </lg>
            <lg n="3">
               <l n="a">aṅdyun* karva rabinya tan padivasâviḍiṅan avurahan silih cacad</l>
               <l n="b">nitya ṅ śabda paḍêṅgal asrak amaləs hinalan* ulih ikâgave ghaṭa</l>
               <l n="c">strīnyâmet parihāra tan vədi kadūṣana n ahala gave nikā paṭa</l>
               <l n="d">kahyun-hyun kadi śaiva sogata mapaṅghaṭapaṭa juga hetu niṅ humuṅ</l>
            </lg>
            <lg n="4">
               <l n="a">sakveh niṅ baṇijêṅ təpas paḍa sumambutakən i sagave nikâlavas</l>
               <l n="b">norâpək paḍa lobha lābha kaharəpnya n akuṭa-kaṭikan paḍâdamar</l>
               <l n="c">saṅkəp dvalnya huvus ratəṅ paḍa sumaṅgraha vijila niki n marêṅ pəkən</l>
               <l n="d">asyaṅ-syaṅ karəṅə̄ humuṅ saṅa-saṅanya səmu niṅ aharəp katumbasa</l>
            </lg>
            <lg n="5">
               <l n="a">eñjiṅ vāhu huvus ḍavuh pitu muni ṅ* paḍahi baṅun akon adandana</l>
               <l n="b">sakveh niṅ prajurit paḍâmuṅu ri paṅhavin ika kamənanya maṅkata</l>
               <l n="c">ardhêñjiṅ pva hiḍəpnya təkvan apuyəṅ ya ta karaṇa nikâturū muvah</l>
               <l n="d">ṅhiṅ maṅkat saṅ Ajâkəmul-kəmul alañciṅan aṅarahakən sakêṅ ratha</l>
            </lg>
            <lg n="6">
               <l n="a">saṅ mambaṅ Kavidoṣa tan vənaṅ adoh ri sira marək amaṅku pavvahan</l>
               <l n="b">prajñā tan kasilib ri tiṅkah iṅ asevaka maṅinakanêṅ tuhan-tuhan</l>
               <l n="c">vruh riṅ yogya kahənva de nira tinūt sapavarah ika ramya tūt gəgər</l>
               <l n="d">yekā rakva hənūnya ṅūni n aṅalih saha jaruman ikâməgat gunuṅ</l>
            </lg>
            <lg n="7">
               <l n="a">śūnyâporaṅ ikaṅ gəgər hana guhā rəbah adaləm arəs tvas iṅ mulat</l>
               <l n="b">tan pātmā ṅ aṅuṅaṅ hanan kadi hanâṅduhuṅakəna təkā sakêṅ vuri</l>
               <l n="c">tistis nora marâṅləṅəṅ ri pataninya paḍa kadi sinaṅgan iṅ kavi</l>
               <l n="d">ṅhiṅ raṅrə̄ gumərəh tinūb niṅ aṅin adrəs aniru gərəh iṅ labuh kapat</l>
            </lg>
            <lg n="8">
               <l n="a">ṅkānê ləmbah* ikâlaṅə̄ pamaḍəkan vvaṅ ika vija-vijah paḍâṅayar</l>
               <l n="b">lumrâkveh aputih vuyahnya kasavur sumarasah anamar vvay iṅ* javuh</l>
               <l n="c">avrā tampər* ikâgəlar kasarakat-sarakat asəmu sāri niṅ puḍak</l>
               <l n="d">harṣâmbək saṅ Aja n təkâvuya-vuyah mata tuvin aharip kadînusap</l>
            </lg>
            <lg n="9">
               <l n="a">tambak-tambak akaṇḍa lor kidul i pomahan ika kadi piṇḍa niṅ savah</l>
               <l n="b">vvaṅnyârampak amet vəlut kadi pucaṅ-pucaṅan iṅ aṅurit katiṅhalan</l>
               <l n="c">pakṣinyâgəṅ-agəṅ humuṅ kadi kəbo paṅulah avurahan silih buru</l>
               <l n="d">yan kavrəg paḍa mə̄r* guməntər anamar gərəh iṅ adurugan paḍâvərə̄</l>
            </lg>
            <lg n="10">
               <l n="a">abhrā lvir səkar iṅ laṅit braja katon paməvəh i supit iṅ sahiṅ-sahiṅ</l>
               <l n="b">aṅjrah tan kahanan ləvas pasuṅ ikâsira-sira kadi kəmbaṅ* iṅ karaṅ</l>
               <l n="c">lvir luṅ niṅ katirah mirah ni suṅut iṅ huraṅ aṅariṅ-ariṅ marêṅ* lumut</l>
               <l n="d">tūt mārgâharəmis pəjah kadi mənur saka salavə-lavə̄ sumamburat</l>
            </lg>
         </div>
         <div type="canto" n="30" met="basantatilakā">
        <!--  basantatilakā   – – ⏑ | – ⏑ ⏑ | ⏑ – ⏑ | ⏑ – ⏑ | – ⏓    !-->
            <lg n="1">
               <l n="a">sampun ləpas ratha narendrasutâpan adrəs</l>
               <l n="b">saṅ brāhmaṇê vuri lavan rəṣi śaiva boddha</l>
               <l n="c">agyā paḍânututi tan hana kāry araryan</l>
               <l n="d">muṅgv iṅ* gajâśva ratha masraṅ alumba-lumba</l>
            </lg>
            <lg n="2">
               <l n="a">lvah Narmadā katəmu de naranāthaputra</l>
               <l n="b">saṅ brāhmaṇâsabha-sabhā ri ya sāri-sāri</l>
               <l n="c">atyanta* nirmala paṅavruhanê śucinya</l>
               <l n="d">marmanya n uttama vijilnya sakêṅ śaśāṅka</l>
            </lg>
            <lg n="3">
               <l n="a">sə̄h puṣpa layvan iṅ atīrtha hanê hənīnya</l>
               <l n="b">kuntul paḍâṅadəg-adəg ri pacar-pacarnya</l>
               <l n="c">līlā ḍarā ri kalakānya vijah paḍâdyus</l>
               <l n="d">akveh mayūra maṅigəl ri pasir-pasirnya</l>
            </lg>
            <lg n="4">
               <l n="a">ṅkāna n pararyan arahup naranāthaputra</l>
               <l n="b">muṅgv iṅ aśoka sira tan mari śokacitta</l>
               <l n="c">nyū danta* medi ri manah nira keṅin-eṅin</l>
               <l n="d">kāṅgək sirânəmu puḍak maṅuḍoḍa riṅ vvai</l>
            </lg>
            <lg n="5">
               <l n="a">*nya  ṅ cakravāka paḍa ramya mahimya-himyan</l>
               <l n="b">ṅkānê saroruha vəkasnya lavan priyanya</l>
               <l n="c">manda svaranya karəṅə̄ nira tan sphuṭârūm</l>
               <l n="d">vinrəg nirâpa ta kalīṅa ni de nirâmrəg</l>
            </lg>
            <lg n="6">
               <l n="a">haṅśâputih ri təṅah adyus aṅumbaṅ-umbaṅ</l>
               <l n="b">kombak tinūb iṅ aṅin adrəs aṅiṅgək-iṅgək</l>
               <l n="c">mogâraras-raras arūm karəṅə̄ svaranya</l>
               <l n="d">kady âvarah yan alaṅə̄ ri hananya riṅ vvai</l>
            </lg>
            <lg n="7">
               <l n="a">vadvā nirâdulur i piṅgir aḍanta-ḍanta</l>
               <l n="b">akveh ləpas  paḍa kahañjur adoh lakunya</l>
               <l n="c">maṅsul muvah saha padāti tinuṇḍa pājar</l>
               <l n="d">āpan kinonakən aṅantya makuvva*-kuvva</l>
            </lg>
            <lg n="8">
               <l n="a">śīghrâgave gr̥halatā mrik arūm səkarnya</l>
               <l n="b">norâkavə̄ paḍa vicakṣaṇa riṅ kalaṅvan</l>
               <l n="c">andul vuṅū mvaṅ asanâṅjrah i piṅgir iṅ lvah</l>
               <l n="d">ramyâlaṅə̄ pinarəkanya hanan pamaṅguṅ</l>
            </lg>
            <lg n="9">
               <l n="a">ndah riṅ samantaji hanâdbhuta mūrti niṅ hyaṅ</l>
               <l n="b">mātaṅgarūpa pinakārgaḍa riṅ vanādri</l>
               <l n="c">siṅhâṅḍapur vədi manambah arəs* tumon ya</l>
               <l n="d">Airāvaṇânurun ujar niṅ anarka-narka</l>
            </lg>
            <lg n="10">
               <l n="a">ri lvah sabhānya səḍəṅ adyus ahilya-hilyan</l>
               <l n="b">nora ṅ bhayêriya putus vuhayâluṅâṅlvaṅ*</l>
               <l n="c">aṅlaṅhuy adrəs anamar gajamīna* mətta</l>
               <l n="d">himpər karaṅ liman i kāla nikâṅalimpuṅ</l>
            </lg>
            <lg n="11">
               <l n="a">ambə̄ ni meda ni gajah naranāthaputra</l>
               <l n="b">sākṣāt inambuṅ ika hetu nika bhramanta</l>
               <l n="c">abyūran iṅ lvah alətuh kakəbur bañunya</l>
               <l n="d">vit niṅ saroja kadahut kalavan səkarnya</l>
            </lg>
            <lg n="12">
               <l n="a">məntas pva yâṅadəg aṅuṅgul i tīra niṅ lvah</l>
               <l n="b">gaṅgəṅ lavan sarasijâṅhibəki ry avaknya</l>
               <l n="c">məttâvərə̄ nəhər asumpiṅ aghaṇṭa kambaṅ</l>
               <l n="d">abhrā katiṅhalan ikā kadi* nāgapuṣpa</l>
            </lg>
            <lg n="13">
               <l n="a">mevv-îvu saṅkhya ni gajah naranāthaputra</l>
               <l n="b">ndātan pamarpati ri gə̄ṅnya lavan guṇanya</l>
               <l n="c">avrəg sakê taṅan alah ḍyam api n rinukrak</l>
               <l n="d">āpan svabhāva niṅ alit juga ta n tinaṅgəl</l>
            </lg>
            <lg n="14">
               <l n="a">strī-strī paḍâṅhili lavan raray anvam-anvam</l>
               <l n="b">adrəs lakunya karikil kavədinya ṅūni</l>
               <l n="c">maṅke n təkêṅ bhaya sukət rvi* yayān inambah</l>
               <l n="d">vet niṅ takut pati susup-susupîṅ alas gə̄ṅ</l>
            </lg>
            <lg n="15">
               <l n="a">akveh marêṅ tahən anuṅtuṅ amet upāya</l>
               <l n="b">vatv înulurnya sagənuk savaluh salumpaṅ</l>
               <l n="c">təṇḍas nikaṅ liman avās tinujunya tan len</l>
               <l n="d">tog tor ndatan dva katibān dan ikaṅ śilā syuh</l>
            </lg>
            <lg n="16">
               <l n="a">krodha ṅ* liman mata nikâṅdrəṅ* anon vvaṅ akveh</l>
               <l n="b">riṅ kāyvan* aṅhabalaṅ iṅ kayu-kayv aganti</l>
               <l n="c">yeka n tumandaṅ aṅayuh paṅ agə̄ṅ katuṅkul</l>
               <l n="d">syāk* pok rəbah ri valakaṅnya baṅun rinəṅgan</l>
            </lg>
            <lg n="17">
               <l n="a">vadvā nr̥pātmaja masəṅhit asiṅhanāda</l>
               <l n="b">sārâkusāra śaraṇāśraya vāni riṅ praṅ</l>
               <l n="c">krūrâkihal-kihal agə̄ṅ karavalya timbul</l>
               <l n="d">śūrabratâsira-siran paḍa tan dadi jrih</l>
            </lg>
            <lg n="18">
               <l n="a">yekâṅlavan paḍa marək pinupul səmutnya</l>
               <l n="b">kvehnyâpramāṇa satasik ya ta paṅhaḍanya</l>
               <l n="c">ambək nikaṅ gaja mamatyana nora vāni</l>
               <l n="d">gə̄ṅnyâprameya sagunuṅ ya ta paṅgajahnya</l>
            </lg>
            <lg n="19">
               <l n="a">māsə̄* hanêṅ ratha narendrasutâṅagəm hrū</l>
               <l n="b">laṅkap hanê kiva huvus pinasaṅ talinya</l>
               <l n="c">sampun minantran inayat saha hastiśikṣā</l>
               <l n="d">sar cəb tibâṅənani kumbha nikaṅ gajendra</l>
            </lg>
            <lg n="20">
               <l n="a">sampun kənâmrih aṅusī pulihan tumandaṅ</l>
               <l n="b">ndan sarvasandhi* ni śarīra nikâgrah aṅrəs</l>
               <l n="c">yeka n paṅohan aṅadəg mati tan pasāra</l>
               <l n="d">gor bhoh tibā kadi śilādri rəbah kaliṇḍvan</l>
            </lg>
            <lg n="21">
               <l n="a">vaṅkenya sakṣaṇa hananya kadîṅ paṅipyan</l>
               <l n="b">teja prakīrṇa dumilah təka tan pasaṅkan</l>
               <l n="c">vidyādharâhaləp adəṇḍa hanê təṅahnya</l>
               <l n="d">utpatti* niṅ dvirada māti mahāprabhāva</l>
            </lg>
            <lg n="22">
               <l n="a">kalpadruma mrik inalapnya pamurṣitanya</l>
               <l n="b">lvir puṣpavarṣa tumibê naranāthaputra</l>
               <l n="c">āścarya buddhi nira sādara* de nirâṅliṅ</l>
               <l n="d">hyaṅ hyaṅ paran kari kita  syapa tā ṅaranta</l>
            </lg>
         </div>
         <div type="canto" n="31" met="vaṅśastha">
        <!--  Vaṅśastha   ⏑ – ⏑ | – – ⏑ | ⏑ – ⏑ | – ⏑ ⏓     !-->
            <lg n="1">
               <l n="a">kənoh patakvanta ri tiṅkah i ṅhulun</l>
               <l n="b">ṅhulun kasaṅkhya n maṅaran Priyambada</l>
               <l n="c">svaputra saṅ Citraratha prakāśita</l>
               <l n="d">sirâdigandharvapatî kadevatan</l>
            </lg>
            <lg n="2">
               <l n="a">ṅhulun sakêṅ svarga viśāta lālana</l>
               <l n="b">anuṅga-nuṅgal mahas iṅ vanāntara</l>
               <l n="c">təkêṅ pasir tan hana tan kalaṅlaṅan</l>
               <l n="d">laṅə̄ niṅ ambək saparan tinūtakən</l>
            </lg>
         </div>
         <div type="canto" n="32" met="basantatilakā">
        <!--  basantatilakā   – – ⏑ | – ⏑ ⏑ | ⏑ – ⏑ | ⏑ – ⏑ | – ⏓    !-->
            <lg n="1">
               <l n="a">ṅke Narmadā ṅhulun acaṅkrama sāri-sāri</l>
               <l n="b">kañcit kapaṅgih aṅadəg bhagavān Pataṅga</l>
               <l n="c">pakṣâdyusâpatələsan tumuluy marêṅ lvah</l>
               <l n="d">mogha ṅhulun tumurun aṅruhurî sirâdyus</l>
            </lg>
            <lg n="2">
               <l n="a">gə̄ṅ krodha vākcala sira n panibāni* śāpa</l>
               <l n="b">oyuh gajah təmahanamva maran mari hyaṅ</l>
               <l n="c">ṅke tôṅgvanamva tan adoh ya sakêrikiṅ lvah</l>
               <l n="d">nāhan vəkas ni paṅucap nira karṇaśūla</l>
            </lg>
            <lg n="3">
               <l n="a">tan mithya ri ṅhulun ikaṅ gajaməttarūpa</l>
               <l n="b">byaktân asaṇḍuta ṅ ujar yan anəṅgah alvā</l>
               <l n="c">saṅkêṅ amaṅgih* i vuyuṅ bhagavān Pataṅga</l>
               <l n="d">tapvan śināpa tumuluy matəmah gajendra</l>
            </lg>
            <lg n="4">
               <l n="a">an maṅkana bvat i vuyuṅ bhagavān Pataṅga</l>
               <l n="b">kāruṇya buddhi nira riṅ vəkasan sirâsih</l>
               <l n="c">āpan ṅhulun marək anəmbah apinta*-kāsih</l>
               <l n="d">maṅhyaṅ ry anugraha nirê rikaṅ antaśāpa</l>
            </lg>
            <lg n="5">
               <l n="a">mojar sirâsəmu manis təkap iṅ tumiṅhal</l>
               <l n="b">om hayva saṅśaya ri siddha niṅ antaśāpa</l>
               <l n="c">tan lupta yan təka hələm saṅ Ajâhavan ṅke</l>
               <l n="d">tuṅtuṅ ni sañjata nikā havananta mantuk</l>
            </lg>
            <lg n="6">
               <l n="a">sampun sirâməkasakən vacanântaśāpa</l>
               <l n="b">luṅhā sira ṅhulun aṅanti humer* təkanta</l>
               <l n="c">soventa* tan təka ya kāraṇa niṅ* bhramanta</l>
               <l n="d">məttâvərə̄ pira-piraṅ tahunən byamoha</l>
            </lg>
            <lg n="7">
               <l n="a">maṅke n ḍatəṅ kita sahâśva sahasra saṅkhya</l>
               <l n="b">ṅke Narmadâvija-vijah savatək-vatəkta </l>
               <l n="c">mātəṅga papraṅ aṅiriṅ paḍa sāra śūra</l>
               <l n="d">mavrəg rəbah binuru ni ṅhulun iṅ paḍə̄man</l>
            </lg>
            <lg n="8">
               <l n="a">aṅhiṅ kitâmanah anuṅsuṅ iṅ astra tīkṣṇa</l>
               <l n="b">syuh kumbha ni ṅhulun ikā tinut iṅ paratra</l>
               <l n="c">ndātan paniṣphala vavaṅ maluyâdadi hyaṅ</l>
               <l n="d">sākṣāt kitâmr̥ta vijil nikaṅ antaśāpa</l>
            </lg>
            <lg n="9">
               <l n="a">atyanta gə̄ṅ ni hutaṅ i ṅhulun apramāṇa</l>
               <l n="b">saṅmohana ṅ pamaləsê kita divyaśastra</l>
               <l n="c">gandharvaśastra pinajə̄ṅ hyaṅ asañjatêka</l>
               <l n="d">jñānanta maṅləpasakən saha mantra siddhi</l>
            </lg>
            <lg n="10">
               <l n="a">atyanta yogya yan ajinta ya kavruhanta</l>
               <l n="b">kārādhananya saha mantra sahêndikanya</l>
               <l n="c">pə̄ṅpə̄ṅ ṅhulun vruh i vəkas ni rusit-rusitnya</l>
               <l n="d">śaktinya kavruhan anambəhanê guṇanta</l>
            </lg>
            <lg n="11">
               <l n="a">ndātan pamatyani guṇanya yadin guṇanta</l>
               <l n="b">śatrv âdhamâpituvi tan mati denya mūrcha</l>
               <l n="c">moghâturū sahana niṅ ripu tan vri rātnya</l>
               <l n="d">nistanya maṅkana yayā kita yan jayêṅ praṅ</l>
            </lg>
            <lg n="12">
               <l n="a">he saṅ Priyambada kita n paṅutus paṅajya*</l>
               <l n="b">moghâviraṅ hulun apan gumave laranta</l>
               <l n="c">ṅūnî səḍəṅta matəmah gajamattarūpa</l>
               <l n="d">tan len ṅhulun kaṅaranan karaṇanta māti</l>
            </lg>
            <lg n="13">
               <l n="a">hā hāh hade saṅ Aja denta manaṅgah eraṅ</l>
               <l n="b">an sāhasâməjahi ri ṅhulunən gajendra</l>
               <l n="c">āpan prasiddha kita maṅhvatakən kajanman</l>
               <l n="d">atyanta gə̄ṅ i hutaṅ i ṅhulunən maluy hyaṅ</l>
            </lg>
            <lg n="14">
               <l n="a">yadyan sabhūr-bhuvah ikaṅ guṇa kavruhanta</l>
               <l n="b">tātan sadoṣa yan atambəha vīrya sasvah</l>
               <l n="c">ndā maṅkanā kita n aṅajya vimohanāstra</l>
               <l n="d">taṅgap nihan hila-hila ṅ tumulak paveveh</l>
            </lg>
            <lg n="15">
               <l n="a">an saṅ Priyambada kədə̄ maṅutus maṅajya</l>
               <l n="b">mary âviraṅ saṅ Aja sampun atiṅkah uṅgvan</l>
               <l n="c">lor saṅ Priyambada kidul saṅ Ajâtalaṅkup</l>
               <l n="d">saṅmohanênaji nirêṅgal apan vidagdha</l>
            </lg>
            <lg n="16">
               <l n="a">sandhinya kāku saha śakti ni devatanya</l>
               <l n="b">saṅyoga niṅ śaravara mvaṅ ikā tujunya</l>
               <l n="c">sampun tama stuti nikā saha kūṭamantra</l>
               <l n="d">saṅhāramantra paḍa kavruh ira prabheda</l>
            </lg>
            <lg n="17">
               <l n="a">vruh saṅ Priyambada ri harṣa narendraputra</l>
               <l n="b">an pembuh astra śara sūkṣma mahāprabhāva</l>
               <l n="c">tiṅkah niṅ apraṅ inucap nira mogha jambat</l>
               <l n="d">amvit sirâsəmu manis baśa de niṅ ojar</l>
            </lg>
            <lg n="18">
               <l n="a">he mitra mantuka kakanta lumarya maṅke</l>
               <l n="b">siddhā ṅ prayojana kita n ḍatəṅêṅ Vidarbha</l>
               <l n="c">nāhan vuvus nira nəhər* maṅagəm sərəh vvah</l>
               <l n="d">luṅhâhavan gagana məltuk apan sira hyaṅ</l>
            </lg>
         </div>
         <div type="canto" n="33" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">sampun prāpta sirêṅ surālaya Vicitraratha paḍa sukha n tumon sira</l>
               <l n="b">ndan saṅ kāri kamānuṣan həla-həlâṅucap-ucap i səḍəṅ nirâpupul</l>
               <l n="c">nistanya n tama de nirâṅaji tathāpi salahasa ri saṅ Priyambada</l>
               <l n="d">yan təṅhā kadi tan tumuṅkula savet ni karakətan irâṅdələ̄ tavaṅ</l>
            </lg>
            <lg n="2">
               <l n="a">sandhyākāla pasaṅ damar nr̥patiputra manaḍah i huvus nirâjapa</l>
               <l n="b">eñjiṅ pūrvaka saṅ Priyambada ginoṣṭhi nira mahuvusan təṅah vəṅi</l>
               <l n="c">vahv amrəm tumuluy tinaṅhi sira maṅkat asaləsək i tīra niṅ nadī</l>
               <l n="d">gəntər ni grit ikaṅ rathâməkarakən kucup iṅ asana ramya tūt hənū</l>
            </lg>
            <lg n="3">
               <l n="a">eñjiṅ kāla nira n təkêṅ pasir alasnya pətəṅ asəmu śeṣa niṅ vəṅi</l>
               <l n="b">lvir harṣā gaganâsəgəh pavulatanya gərəh ika kadi priyambada</l>
               <l n="c">moghâśrī kuməḍap kilatnya nəhər aṅluru-luru kadi medi maṅdu-lor</l>
               <l n="d">kady ânəmbahakən* səkar niṅ asanânisi huyaṅ i riris nikâṅdadak</l>
            </lg>
            <lg n="4">
               <l n="a">mambə̄ sāgara ramya niṅ laṅit avarṇa tali hurut-urutnya tan pəgat</l>
               <l n="b">kālaṅkyaṅnya baṅun jukuṅ niṅ amayaṅ ləyəp i lari nikâmaḍəm ḍarat</l>
               <l n="c">kuntul mə̄r kadi tuṇḍan iṅ banava kāri tan ilu kajahat lanâlayar</l>
               <l n="d">saṅ hyaṅ candra baṅun bahitra ḍatəṅ iṅ kuləm amava śaśā marê Java</l>
            </lg>
            <lg n="5">
               <l n="a">megha lvir karaṅ iṅ laṅit kadi vərəh limut ika ri sare nikâputih</l>
               <l n="b">vahv âmīt i kuvuṅ-kuvuṅnya savaneh karərəban akucəm pəgat-pəgat</l>
               <l n="c">gəntərnyâvurahan humuṅ kadi katunvan i larap i kilat nikā murub</l>
               <l n="d">runtuh piṅgir ikâtəmah javuh anūtakən aṅin* alaṅə̄ tibânisih</l>
            </lg>
            <lg n="6">
               <l n="a">ramya lvir siluman karaṅ ri mukha niṅ muhara paḍa-paḍâṅhapit bañu</l>
               <l n="b">alvā tiṅkah i mekhalanya ri təṅah paṅadəg-adəgan iṅ marâṅləṅəṅ</l>
               <l n="c">karvânuṅgul apāntaran sapaṅuhuh kadi gupura sivak sakêṅ adoh</l>
               <l n="d">lvir hambal sphaṭikâṅ alun turunan iṅ kavi pəjah atuhâṅhañut* laṅə̄</l>
            </lg>
            <lg n="7">
               <l n="a">priṅgâhrit təpi niṅ samudra kadi paṅhinəpan* i ləṅəṅ iṅ labuh kapat</l>
               <l n="b">lvir prāsāda* pukah karaṅ ni paraṅanya hana kadi siluṅluṅ iṅ kavi</l>
               <l n="c">airtambaṅnya baṅun vvit iṅ truh asəvə̄ kilat avilət alūṅ avaṅkava</l>
               <l n="d">lumrâvarṇa rəṅit kukusnya sinavat-savat inidəran iṅ guruṇḍaya</l>
            </lg>
            <lg n="8">
               <l n="a">miṅgut piṇḍa nikaṅ karaṅ liman anuṅkuli* paraṅan i piṅgir iṅ tasik</l>
               <l n="b">lvir molah tulale nikâmijilakən bañu kadi paṅanak niṅ ertali</l>
               <l n="c">kahyun-hyun kumucur parəṅ rva tuməḍun ləṅəṅ aṅənani tiṅhas iṅ karaṅ</l>
               <l n="d">rəmpū* syuh amənir-mənir kadi tinapyan iṅ aṅin aputih sumamburat</l>
            </lg>
            <lg n="9">
               <l n="a">paṇḍan māti ləṅəṅ sumuṇḍay akaraṅ-hulu karaṅ i sare nikaṅ pasir</l>
               <l n="b">sakveh niṅ bhramarânaṅis paḍa sumuṅkəm aṅarəki səkar huvus ləvas</l>
               <l n="c">dinyūs iṅ truh i saṅhub iṅ jaladhi saṅsaya ləṅəṅ arurub-rurub limut</l>
               <l n="d">hemanyânvam* arūm puḍak nika tumūt pəjah i turuṅ ikâtulis ṭikā</l>
            </lg>
         </div>
         <div type="canto" n="34" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">nyū dantâsəpi tuṅga-tuṅgal aṅadəg muṅgv î rəṅat niṅ trəbis</l>
               <l n="b">ləṅləṅnya n hana riṅ pasir silih ave lāvan ryak iṅ sāgara </l>
               <l n="c">tan vruh yan tinulis parab sahana niṅ vvahnyâkəmul nīrada</l>
               <l n="d">de niṅ laṅv anaput katuṅkul i laṅə̄ niṅ nūsa mukṣa n rərəb</l>
            </lg>
         </div>
         <div type="canto" n="35" met="śikhariṇī">
        <!--  Śikhariṇī   ⏑ – – | – – – | ⏑ ⏑ ⏑ |⏑ ⏑ – | – ⏑ ⏑ |⏑ ⏓   !-->
            <lg n="1">
               <l n="a">mahantən sāk riñcuṅ ləṅəṅ i təpi niṅ sāgara ləyəp</l>
               <l n="b">palambaṅnyâkveh nora vənaṅa vacan śīrṇa lamukən</l>
               <l n="c">tulisnyânuṅgal vikv acəpuh atalaṅkup katuruhan</l>
               <l n="d">tumuṅkul bhāvanyâḍəku-ḍəkuh apiṇḍânasi hatəp</l>
            </lg>
            <lg n="2">
               <l n="a">ikaṅ prāsāda syuh karahan apa tekâmarikala</l>
               <l n="b">tibê piṅgir niṅ sāgara kasih-arəp hyaṅ Gaṇapati</l>
               <l n="c">katampvan* de niṅ ryak mata nira kuməmbəṅ kadi lumuh</l>
               <l n="d">mulat kady ahyun vuṅvakəna sira yan kāla hasila</l>
            </lg>
            <lg n="3">
               <l n="a">karaṅ savvaṅ* muṅgv iṅ jaladhi mapa mūlanya ta kunaṅ</l>
               <l n="b">vilət niṅ megha ry âvak ika sagibah tan pinahuvus</l>
               <l n="c">vinasvās kady ânabraṅa səmu nikâṅlaṅhviy anəṅah</l>
               <l n="d">baṅun bhrāntâmaṅgih pasir aharəp aṅlimbaṅa laṅə̄</l>
            </lg>
         </div>
         <div type="canto" n="36" met="giriśa">
        <!--  giriśa   ⏑ ⏑ ⏑ | ⏑ ⏑ ⏑ | – – – | – – ⏑ | ⏑ ⏑ ⏑ | ⏓    !-->
            <lg n="1">
               <l n="a">banava kajahat iṅ lod biṅkas de niṅ alun agə̄ṅ</l>
               <l n="b">tihaṅ ika gumalaṅgaṅ muṅgv iṅ tuṇḍan ika marək*</l>
               <l n="c">kadi ta paməkulanya n māsih tan vənaṅ apasah</l>
               <l n="d">sapati sahuripa ṅvaṅ līṅanya n vruh aṅucapa</l>
            </lg>
            <lg n="2">
               <l n="a">vukir anak anəlat riṅ vvai* niṅ sāgara ri təṅah</l>
               <l n="b">kadi sakadaṅa lāvan vvaṅ* mūrchā kavi pasisi</l>
               <l n="c">səmu-səmu nika sānak lāvan ryak jənək aharas</l>
               <l n="d">pili-pilih abapenduṅ truh-truh mārga nika ləṅəṅ</l>
            </lg>
            <lg n="3">
               <l n="a">layar iṅ amayaṅ akveh ṅkānê sornya humalivat</l>
               <l n="b">karahan aburu marmanya n kedər nəhər avəlah </l>
               <l n="c">dhvatala rayuṅ ikânraṅ lumrā sə̄h paṅanan ika*</l>
               <l n="d">bañak aṅidəri nūsā kāraṅnya n midər alaṅə̄</l>
            </lg>
            <lg n="4">
               <l n="a">patani kadi jamur syuṅ* rūpanyâmanis atulis</l>
               <l n="b">kalimutan i siluk niṅ groṅ-groṅ iṅ paraṅan arəs</l>
               <l n="c">kakavin ika palambaṅ riṅ lambaṅ cinacahakən</l>
               <l n="d">cəcək ika hana tan sah muny asriṅ baṅun amaca</l>
            </lg>
         </div>
         <div type="canto" n="37" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓      !-->
            <lg n="1">
               <l n="a">māry âmet ləṅəṅ iṅ pasir nr̥patiputra lumaris ahavan gunuṅ-gunuṅ</l>
               <l n="b">ambə̄ niṅ pakis əṇḍah iṅ valahar aṅləvihi vaṅi ni gandha niṅ pupur</l>
               <l n="c">moghârūm sirarā nikaṅ kayu ragas kadi huləs apulaṅ lavan burat</l>
               <l n="d">sakveh niṅ kahalintaṅan rumimaṅ ambək ira vinulatan paḍâlaṅə̄</l>
            </lg>
            <lg n="2">
               <l n="a">paṇḍan suṇḍay asoṅ latāṅkura paranti para kavi mahas lanâpikat</l>
               <l n="b">paṅ niṅ campaka śuddhi guṇḍik aṅilo ri harəp ika maṅuṅkul-uṅkuli</l>
               <l n="c">luṅlūṅanya tikəl-tikəl katitihan papikatan agənət hibək həlar</l>
               <l n="d">tan śobha ṅ kitiran jarah pili-pilih luput alara kasambət iṅ habət</l>
            </lg>
            <lg n="3">
               <l n="a">vvantən ramya kadevagurvan aṅuṅaṅ jaladhi kadi kalaṅvan iṅ tulis</l>
               <l n="b">saṅ muṅgv îriya tan vənaṅ lumaganîndriya nira kavənaṅ binañcana</l>
               <l n="c">paṅliṅgāna savaṅ-savaṅ ni hayu nîdəman ira səmu niṅ varāpsarī</l>
               <l n="d">kady âṅanti ri sampunanya n apatūtan aniliba marêṅ surālaya</l>
            </lg>
            <lg n="4">
               <l n="a">ṅkānêṅ bvat halu sāk durenya kahanan nr̥patanaya tumiṅhal iṅ tulis</l>
               <l n="b">heman* varṇa nikâsamun katuruhan lutur asamun inambah iṅ cəcək</l>
               <l n="c">ṅhiṅ devī kavəkas lavan kili paḍâṅadəg-adəg abəbəd-bəbəd hati</l>
               <l n="d">kady âminta tumūta rūpa nika buddhi saṅ Aja hiḍəpan kamānuṣan</l>
            </lg>
            <lg n="5">
               <l n="a">ṅkānê rəmbaṅan iṅ juraṅ mpu tapa ramya mamuluku katuṅku-tuṅkulan</l>
               <l n="b">vuṅkal kedəran aṅjəlag sadədəg iṅ sapi kaparək i piṅgir iṅ galəṅ</l>
               <l n="c">ləmbunyân ahəle həli n palayanan pavulatan ika de nikaṅ vatu</l>
               <l n="d">asrak vaṅsulan iṅ kiyâtrət alaṅə̄ ləṅəṅ araras anirva-nirvakən</l>
            </lg>
            <lg n="6">
               <l n="a">nyāsa lvir minahā gunuṅ pinakapājaran aṅadəg i madhya niṅ juraṅ</l>
               <l n="b">lvīr apvī kumukus mirah ni kayu teja nika kasaputan himâputih</l>
               <l n="c">vvai saṅkêṅ* paraṅan ya kadrəsan aṅin kadi siniramakən sumamburat</l>
               <l n="d">saṅ vr̥ddharṣi katon iṅ agra savaṅ arca lamukən alaṅə̄ kasaṅhuban</l>
            </lg>
            <lg n="7">
               <l n="a">siṅgih kottaman iṅ vanāśrama sabhā saṅ ataki-taki niṣparigraha</l>
               <l n="b">kayvanyâvruh acandanâprih atəṅə̄ java huvi kusumâṅjrah iṅ talun</l>
               <l n="c">kālaṅkyaṅnya ləyəp viśāta baṅun ahyun atapa riṅ aṅin huvus ləpas</l>
               <l n="d">saṅ hyaṅ lek sumənə̄ prakāśa śuci śukla pinakasuluh iṅ hanêṅ vukir</l>
            </lg>
            <lg n="8">
               <l n="a">tan sah riṅ daluvaṅ kukap nika subaddha səkar ikaṅ ulur paḍâjaṭā</l>
               <l n="b">vrenyâṅalvaṅ ikaṅ varāha vana tan parabi sukha manambi riṅ tahən</l>
               <l n="c">mvaṅ sarpâtapa-tāpan abrata lanâṅaluṣa puyuh ikâkipū-kipū</l>
               <l n="d">nirdhūma ṅ baləman lumə̄ṅ barəbək iṅ kayu pinaṅan ika n hanêṅ alas</l>
            </lg>
         </div>
         <div type="canto" n="38" met="kilayu anəḍəṅ">
        <!--  Kilayu anəḍəṅ   – – ⏑| ⏑ ⏑ ⏑|⏑ ⏑ –| ⏑ – ⏑|⏑ ⏑ –| ⏑ ⏑ ⏑| ⏑ ⏑ ⏑| ⏓    !-->
            <lg n="1">
               <l n="a">buddhi nrəpatisuta jənək ya kāraṇa nirâṅrəvəṅ alas akuləm</l>
               <l n="b">sakveh nira saṅ ajar-ajar marək saha kilaṅ hinaturakən ira</l>
               <l n="c">ramyâṅucap i sakaharəp nirêṅ phala nikaṅ tapa ginavayakən</l>
               <l n="d">eñjiṅ sira tumurun atūt alas vahu tinor pinakapataləsan</l>
            </lg>
            <lg n="2">
               <l n="a">deśâsəpi havan ira kālasan sipi kaniṣṭha nika gatarasa</l>
               <l n="b">aṅluh vvaṅ ika pinanasan ḍinaṇḍa sinipat layat apalarasan</l>
               <l n="c">akveh pahutaṅan i savah gaganya paḍa tan hana maṅinak-inak</l>
               <l n="d">lumbuṅnya kasih-arəp aninya ya n* milu katuṅkəb alavas aṅariṅ</l>
            </lg>
            <lg n="3">
               <l n="a">akveh vray anusup anukət-nukət baṅun amet* kayu parəṅ adulur</l>
               <l n="b">ḍaṅḍaṅnya luməkas aṅatər səsəh kaṅəlihan savaṅ aṅipil-ipil</l>
               <l n="c">pakṣinya palatuk* amaduṅ-maduṅ kahiḍəpanya n amahayu* kuvuṅ</l>
               <l n="d">vvah niṅ kamalagi tumatiṅ katon kadi caluk niṅ anutu-nutuhi</l>
            </lg>
            <lg n="4">
               <l n="a">kācāryan* alavas inatīta śīrṇa pamicāran ika katuruhan</l>
               <l n="b">riñcuṅ saka nika sasisih silih jaga murantak aṅəmuki parab</l>
               <l n="c">norâkṣara kakavin i paṅlarinya paḍa tan hana katəmu ləbur</l>
               <l n="d">ṅhiṅ candana kasirat agātra mātra ri taviṅnya kari kadi* panu</l>
            </lg>
            <lg n="5">
               <l n="a">jə̄ṅ niṅ giri gahana kadevagurvan ahaləp lura-lurah arənəb</l>
               <l n="b">strī-strī dvijakula śuci śuddha saṅ pinakamaṅgala niṅ anaruka</l>
               <l n="c">tūs niṅ vulakan aṅali mekalanya śatapattra nika məkar arūm</l>
               <l n="d">sakveh niṅ amaṅan i lumutnya rakva cinacad puru-puru katalu</l>
            </lg>
         </div>
         <div type="canto" n="39" met="śikhariṇī">
        <!--  Śikhariṇī   ⏑ – – | – – – | ⏑ ⏑ ⏑ |⏑ ⏑ – | – ⏑ ⏑ |⏑ ⏓  !-->
            <lg n="1">
               <l n="a">byatītan meh prāptêṅ nagara saṅ Ajâṅel bala nira</l>
               <l n="b">araryan ṅkānê jro kuṭi katəmu sakveh para viku</l>
               <l n="c">tinamvī-tamvī riṅ səḍəṅan amanis de nira mulat</l>
               <l n="d">apan* prāya ṅ* vastv alpa maṅinaki yan riṅ səḍəṅ aṅel</l>
            </lg>
            <lg n="2">
               <l n="a">vivakṣan sakveh saṅ para ratu hinundaṅ paḍa təka</l>
               <l n="b">paḍâkuṇḍaṅ gəṇḍiṅ gumərəh asəlur tan papəgatan</l>
               <l n="c">tuvin paṅhrik niṅ tuṅgaṅan asahuran lāgi karəṅə̄</l>
               <l n="d">ikaṅ sattvâlə̄ṅ śabda nika baṅun asyaṅ-syaṅ aṅuhuh</l>
            </lg>
            <lg n="3">
               <l n="a">kaḍatvan saṅ Bhojâtiśaya mara gə̄ṅnyâparamita</l>
               <l n="b">yayâhə̄t maṅke* kārya nira ri ḍatəṅ saṅ para ratu</l>
               <l n="c">pənuh tamvī-tamvî sahana para taṇḍâlana ṅivə̄</l>
               <l n="d">təkêṅ mārgâgə̄ṅ nora pinakapahidvan paḍa hibək</l>
            </lg>
            <lg n="4">
               <l n="a">ikaṅ rājya* lvir sāgara kahibəkan vvaṅ kadi bañu</l>
               <l n="b">karaṅ mātaṅgâkāra ni liman ikâneka majajar</l>
               <l n="c">baṅun ryak polah niṅ dhvaja kagurilap kadrəsan aṅin</l>
               <l n="d">curik vahvas patrəm lumarap asəmu praṅ-praṅ agalak</l>
            </lg>
            <lg n="5">
               <l n="a">sanistanya n tan vaspada viṣaya niṅ śabda karəṅə̄</l>
               <l n="b">təkap niṅ gəṇḍiṅ mvaṅ grəbəg i laku niṅ vvaṅ mapapagan</l>
               <l n="c">yayâtah vr̥tta śrī Raghusuta karəṅv an sira təka</l>
               <l n="d">vulat herən taṅ vvaṅ sanagara paḍâlah rəṅə-rəṅə̄n</l>
            </lg>
            <lg n="6">
               <l n="a">lumampah saṅ Bhojâmapag i saṅ Ajâpan sira təka</l>
               <l n="b">kasuṅsuṅ riṅ mārgâṅucap-ucap aluṅguh paḍa sukha</l>
               <l n="c">parəṅ maṅkat ramyâdulur iniriṅ iṅ vvaṅ sanagara</l>
               <l n="d">ikaṅ rājya lvir bəntara mukha nikân ardha marupək</l>
            </lg>
            <lg n="7">
               <l n="a">umah niṅ taṇḍâgə̄ṅ pinakapasənāhê nr̥pasuta</l>
               <l n="b">kuləm saṅ hyaṅ sandhyā divasa niṅ amūjâjapa-japa</l>
               <l n="c">təka ṅ pamyāpārê sira vijil ikaṅ sāgara vukir</l>
               <l n="d">ndatan varṇan tiṅkah ni panaḍah irâkveh cinarita</l>
            </lg>
         </div>
         <div type="canto" n="40" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">tiṅkah śrîndumatī n kapiṅ tiga nira n piniḍuḍuk i daləm kathākəna</l>
               <l n="b">akveh pañcabale ri viṅkiṅan ikaṅ pamiḍuḍukan i sor huvus hibək</l>
               <l n="c">de niṅ strī paḍa hinyasan cumurigênunus avak ika varṇa sañjata</l>
               <l n="d">byaktâkūṅa kaləṅgakêṅ panulisan puḍak ikaṅ  anulad raras nika</l>
            </lg>
            <lg n="2">
               <l n="a">tvas niṅ megha dinadyakən vaṅunan uttama pinahuvus iṅ labuh kapat</l>
               <l n="b">tumpaṅ pitv aruhur sinaptabhuvanâparimita kalaṅə̄nya riṅ tavaṅ</l>
               <l n="c">truh-truh mvaṅ larap iṅ kilat hatəp ikā karaṇa nika lanâkuvuṅ-kuvuṅ</l>
               <l n="d">gəntərnyâṅdadi kumbaṅ edran anaṅis hana ləṅəṅ aṅurambat iṅ tətə̄</l>
            </lg>
            <lg n="3">
               <l n="a">ryak niṅ tīrtha sinr̥ṣṭi vastra tinulis pinakatiba-tibān linaṅvakən</l>
               <l n="b">tustus niṅ maṇi sūryakānta dumilah rahina vəṅi dinadyakən damar</l>
               <l n="c">kəmbaṅ niṅ cirapattra kalpatarupuṣpa sadədəg aṅadəg tigaṅ siki</l>
               <l n="d">māyā niṅ vulan iṅ samudra madhu śuddha saphala ginave laṅit-laṅit</l>
            </lg>
            <lg n="4">
               <l n="a">byaktâbyakta nikaṅ tulis vuvuh i kādbhuta nika tulis iṅ huvus tama</l>
               <l n="b">yan kəmbaṅ kadi mambva rūmnya kadi molaha vinilət i luṅgah iṅ gaḍuṅ</l>
               <l n="c">mvaṅ yan vvaṅ-vvaṅan arja kady aṅucapâsəmu-səmu guyu de nikā mulat</l>
               <l n="d">vimba hyaṅ Smara śuddhi de niṅ anulis lvir amanaha manah nr̥pātmajā</l>
            </lg>
            <lg n="5">
               <l n="a">ṅkā tôṅgvan nr̥patiputrikā piniḍuḍuk tuhu-tuhu sira janma devatī</l>
               <l n="b">tan sāmānya mahāprabhāva təka riṅ kaka-kaka kadi devakanyakā</l>
               <l n="c">aśrī pahyas ira bvat Indravanitâmuvuhi haləp ira n hanêṅ sabhā</l>
               <l n="d">ḍaṅ saṅghâguñəpan bhaṭāra karikâṅrakət ujar ira yan tumon sira</l>
            </lg>
            <lg n="6">
               <l n="a">sakveh-kveh nira saṅ kadaṅ haji huvus kili marək atatā paḍâtuha</l>
               <l n="b">mambə̄ parvata pājaran haləp i de nira humaləpakən suputrikā</l>
               <l n="c">endah mvaṅ sira saṅ rare* hañar ataṅkil ahayu-hayu vahv amekhala</l>
               <l n="d">mambə̄ maṇḍala riṅ sabhā paṅuparəṅga ni haləp ira riṅ nr̥pātmajā</l>
            </lg>
            <lg n="7">
               <l n="a">strī-strī vāhu cumampakâsəmu hijo pamulu nika pinantəs iṅ sabhā</l>
               <l n="b">sampirnyêṅ jaja tan paniṣphala hananya muvuhi haləp iṅ vulaṅ tatur</l>
               <l n="c">tuṅgal denya mavâmbək abvat atuhan ri parək ika ri jə̄ṅ nr̥pātmajā</l>
               <l n="d">lvir devī humatur sakêṅ surapadânrahakəna haləp iṅ surālaya</l>
            </lg>
         </div>
         <div type="canto" n="41" met="kilayu anəḍəṅ">
        <!--  Kilayu anəḍəṅ   – – ⏑| ⏑ ⏑ ⏑|⏑ ⏑ –| ⏑ – ⏑|⏑ ⏑ –| ⏑ ⏑ ⏑| ⏑ ⏑ ⏑| ⏓    !-->
            <lg n="1">
               <l n="a">prah-prah nr̥pavaraduhitā ri guṇḍik ira len i kaka-kaka nira</l>
               <l n="b">yan vruh-vruh agaməl aṅiduṅ lavan vruh aṅavat ya linəṅənan ira</l>
               <l n="c">embuh pva guṇa nika siniṅhəlan kinaluṅan ya kinaləvihakən</l>
               <l n="d">sampun pva ya kavi paḍa kāku siṅ guṇa samaṅkana ya kinarahan</l>
            </lg>
            <lg n="2">
               <l n="a">sakvehnya paḍa marək anaṇḍaṅ anvam araras rara rahayu vagəd</l>
               <l n="b">sabhyâmanis aṅucap ikāṅ asiṅhəl akaluṅ vahu kavi kakavin</l>
               <l n="c">ndan rvaṅ puluh ikaṅ* akarah jitākṣara vicakṣaṇa naṭakagiṇa</l>
               <l n="d">ṅhiṅ dyah Jayaluh ikaṅ inuttamâsisik əmās maṇi nəhər amava</l>
            </lg>
         </div>
         <div type="canto" n="42" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">prāpta ṅ rātri yayan katon hayu ni varṇa nira ri vijil iṅ niśākara</l>
               <l n="b">hyaṅ-hyaṅ niṅ madhumāsa rūpa nira yan kasaṅa kasapuluh tiniṅhalan</l>
               <l n="c">maṅke n māsa kapat hyaṅ iṅ masa kapat kahiḍəpan ira de nikaṅ mulat</l>
               <l n="d">cañco strī liṅa niṅ tumon sira məne n huvus atəmu lavan nr̥pātmaja</l>
            </lg>
            <lg n="2">
               <l n="a">lumrâmintaṅ ahə̄m ri bāhu lumarap jənu nira kanakâṅhulap-hulap</l>
               <l n="b">embuh sə̄ṅ ni tutup gəluṅ nira murub maṇik ika kadi motar-otaran</l>
               <l n="c">de niṅ kostubha nīla kādbhuta səkar taji nira sumənə̄ kapañjutan*</l>
               <l n="d">ūrṇā śuddha huvus hanêṅ rahi nirâsəmu paṅavaka təṅran iṅ hurip</l>
            </lg>
            <lg n="3">
               <l n="a">ndin ṅgānya ṅ vvaṅ  anəmva rūpa kadi rūpa* nira n ahayu rājaputrikā</l>
               <l n="b">vvaṅ riṅ rājya yayan kapūhan aṅaləm ri sira kadi hañar-hañar mulat</l>
               <l n="c">aśrī varṇa nira n tuhan saphala yogya n adəgakəna ratva niṅ tulis</l>
               <l n="d">tan samvas lavaṅ iṅ kaḍatvan inucap milu-milu kavəṅān tiniṅhalan</l>
            </lg>
            <lg n="4">
               <l n="a">paṅkun mesya ṭikā kayogyan i vətis nira damarana teja niṅ vulan</l>
               <l n="b">pantəs yan makasumpiṅən kikirən iṅ kuku-kuku nira kosapêṅ laṭi</l>
               <l n="c">rekhan riṅ kakavin vilāpa kahaləp ni susu nira parantya niṅ parab</l>
               <l n="d">tan sāhêṅ ratu śakti kenaka ni soca nira yan ikətən səkar taji</l>
            </lg>
            <lg n="5">
               <l n="a">ekəl roma nirâraras kadi katona rumaraba sakêṅ gəluṅ lukar</l>
               <l n="b">akveh mahyun aṅuḍva de nira yan ahyas anisigi vajâṅhəmū guyu</l>
               <l n="c">yogyâsaṅkan aṅin dumadyakəna polah i tikəl i halis nira n cala</l>
               <l n="d">byaktâgatgat ataṅhya-taṅhya manah iṅ mulat i mukha nira n pasaṅ damar</l>
            </lg>
            <lg n="6">
               <l n="a">ndin putry âhayu -hayv* amaṅpaṅa hayunya ri hayu nira n ahyas aṅḍiri</l>
               <l n="b">sakveh niṅ vvaṅ ahadyan akryan asavaṅ hinayu marək i jə̄ṅ nirâlavas</l>
               <l n="c">pahyas niṅ para pora maṅhiribi pahyas ira hinayu cihna niṅ manūt</l>
               <l n="d">ekacchattra raras-raras nira paṅə̄ban iṅ ahayu sujanmakanyakā</l>
            </lg>
            <lg n="7">
               <l n="a">sakveh saṅ ratu tan vənaṅ sahasa kevala humənəṅ aṅantyakən parih</l>
               <l n="b">aṅlampū suməsəl śarīra nira tan vənaṅ anəkani senakê hati</l>
               <l n="c">mogânaṅgəl arəs ruməṅvakən i kādbhuta ni hayu narendraputrikā</l>
               <l n="d">mavvat rāga vilāpa cihna niṅ akūṅ alah aləh akirim-kirim ṭikā</l>
            </lg>
            <lg n="8">
               <l n="a">akveh pahyas irârəbut kahulunan kahiḍəpan ira de nikaṅ marək</l>
               <l n="b">rorv aṅ campaka ramya māyun-ayunan ri jaja nira n amaṅya-maṅyani</l>
               <l n="c">lāvan pādapa tan vənaṅ sah i sirâməpəti gavay ika n səh iṅ gəluṅ</l>
               <l n="d">tañjuṅ muṅgv i kapə̄ nira n mrik inaṅit marək araras anulya-nulyani</l>
            </lg>
            <lg n="9">
               <l n="a">prāptôlih kalaṅə̄n ikāṅ asana ramya pinakakalasā nirâturū</l>
               <l n="b">mvaṅ roṇḍonya tinap rinūpaka tilam sinalinan i səḍəṅ nikâluñut</l>
               <l n="c">maṅgā səmpalən aṅkən eñjiṅ alapən humatura śayanā nira n rimaṅ</l>
               <l n="d">svarga n māti kakiṅkiṅan huvus akīrty amihutaṅi laṅə̄ ri jə̄ṅ nira</l>
            </lg>
            <lg n="10">
               <l n="a">molih varṣa sipat nirârahat i solah ika təka hirəṅ hanê mata</l>
               <l n="b">kālanya n kahəmū səpah nira baṅun pinakaliḍah ira n hanê tutuk</l>
               <l n="c">kāsih-kāsih irâlavas karika puṇḍutan ira kasəlap hanê hati</l>
               <l n="d">ṅhiṅ kəṇḍit nira mās tumūt i parahasyan ira vahu marək sinanmata</l>
            </lg>
            <lg n="11">
               <l n="a">tambe rakva sira n svayambarakənâmiliha sakaharəp nira prabhu</l>
               <l n="b">ndān ambək nira kevalâviraṅ i līṅa niṅ umulat anəṅgahâhaṅan</l>
               <l n="c">āpan tan hana ṅūni kevala sirâmuṅari pinakakabvatan hañar</l>
               <l n="d">yekā hetu nirâviveka kalavan kaka-kaka vihikan riṅ iṅgita</l>
            </lg>
            <lg n="12">
               <l n="a">ndātan karkaśa de nirâṅucap-ucap ri pasəlur iṅ ujar sirâṅucap</l>
               <l n="b">ndi ṅ parva ndi kitâṅrəṅə̄ n* hana kadi ṅhulun amiliha jalva riṅ sabhā</l>
               <l n="c">yadyastun hana maṅkanā niyata ta pva viraṅ ika kadîraṅ i ṅhulun</l>
               <l n="d">saṅkṣepanya huvus katon vidhi nareśvara dinulur i tan sih iṅ Vidhi</l>
            </lg>
            <lg n="13">
               <l n="a">āpan kenaka niṅ kadi ṅhulun aṅanti ri kaka haji yan sirâsiha</l>
               <l n="b">her-herən palarən hanâsiha bhaṭāra tuməkakəna dharma ni ṅhulun</l>
               <l n="c">prāptânomaha yogya liṅ nr̥pati sambhava kaharəpa ni ṅhulun muvah</l>
               <l n="d">yadyastun layata ṅhulun pi tavanən ry ubhaya haji paran kasaṅśaya</l>
            </lg>
            <lg n="14">
               <l n="a">lāvan yan hana ratv anomaha marā ta sira humaturê nareśvara</l>
               <l n="b">ndātan kahyuna ni ṅhulun sira tuhun kaka haji sira kevalâharəp</l>
               <l n="c">hayvâmidhyani ta pva sih-siha nirâmavarəṅəha ri buddhya ni ṅhulun</l>
               <l n="d">ndak ton duhkha nikaṅ kinədvakən apaṅgiha viphala yan tan paḍâharəp</l>
            </lg>
            <lg n="15">
               <l n="a">yan kāṅən sukha niṅ licin dumadak ahyun adaluvaṅa harṣa riṅ jamaṅ</l>
               <l n="b">denya n kilya rarā makāśraya* nareśvara kuməmita kāla niṅ rare</l>
               <l n="c">yan vr̥ddhâjara dharma riṅ girivanâmagəhakəna ri dharma saṅ viku</l>
               <l n="d">ramya ṅ vaṅ guru loka sarva təka yan lumaku-laku rinampak iṅ kili</l>
            </lg>
            <lg n="16">
               <l n="a">maṅke pva n ḍumavuh vidhi nrəpati tan pamavarəṅəh i buddhi ni ṅhulun</l>
               <l n="b">ṅvaṅ dūra n vənaṅâjñalaṅghana tuhun rasa pəjaha tibêṅ paluṅguhan</l>
               <l n="c">evəh tan kahiḍəp kalīṅa ni manah nira yan aharəp iṅ svayambara</l>
               <l n="d">maṅgâṅdadya* limut ṅhulun ri viraṅ i ṅhulun amiliha jalva riṅ sabhā</l>
            </lg>
         </div>
         <div type="canto" n="43" met="navaharṣa">
        <!--  Navaharṣa  ⏑ ⏑ – |⏑ ⏑ – | ⏑ ⏑ ⏑ | ⏑ ⏑ ⏑ | – ⏑ ⏑ | – ⏑ ⏑ | ⏓   !-->
            <lg n="1">
               <l n="a">tuhan i ṅhulun akṣamakəna paṅucap ni manəhta rəṅə̄n</l>
               <l n="b">vidhi saṅ prabhu sambhava kəkəsakənê hati yogya dahat</l>
               <l n="c">dumadak pva hade n katəkana rinasan ri manahta tuhan</l>
               <l n="d">pira hayva nikâṅucapa n ahala yan hiniḍəp mahala</l>
            </lg>
            <lg n="2">
               <l n="a">pituhun vidhi saṅ prabhu tuhan anipis kaviraṅta hade</l>
               <l n="b">paḍa vāhu ḍatəṅ sahana-hana* nikaṅ parivāra marək</l>
               <l n="c">amahur-hurakən ri para ratu pinetnya sirêṅ vəgilən</l>
               <l n="d">sira saṅ kinabehan inaləm ika rəṅvakənanta tuhan</l>
            </lg>
         </div>
         <div type="canto" n="44" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">saṅ nāthêṅ Magadha prabhāva nira tan patəpi kadi laṅit maṅambara</l>
               <l n="b">lvir vidyādhara darśanīya pakatonan i bala nira śūra dug siṅī</l>
               <l n="c">ahyaṅ solah irâmanis kavadi de nira lituhayu tan pasiṅsiṅan</l>
               <l n="d">sākṣāt Indra sakêṅ surālaya kaveni tumuta mijilêṅ svayambara</l>
            </lg>
            <lg n="2">
               <l n="a">krūrākāra saṅ Aṅganātha sanirukti sira yan aruhur sulakṣaṇa</l>
               <l n="b">sabhyâmbək nira tan rinakva sira yan prabhu lituhayu sādarâṅucap</l>
               <l n="c">śakty ânindya mahāprabhāva kumutug bala nira paḍa śūra suśrama</l>
               <l n="d">tan pendah kadi saṅ hyaṅ Agni mijil amralayakəna rumampaka ṅ jagat</l>
            </lg>
            <lg n="3">
               <l n="a">siṅhâmbək saṅ Avantinātha kadi saṅ Yama guṇa nira lokapālaka</l>
               <l n="b">norâdharma ṅaranya rakva yan i bhūmi nira paḍa sukhâgave hayu*</l>
               <l n="c">sə̄h vadvā nira piṇḍa kiṅkarabalâmava curiga gadāyudhâpupul</l>
               <l n="d">sākṣāt mr̥tyu curik nirâkas aluṅid baṅun aṅayam-ayam parāṅmukha</l>
            </lg>
            <lg n="4">
               <l n="a">tan pendah Baruṇânurun saṅ Anupādhipati suyaśa bhūmipālaka</l>
               <l n="b">himpər sāgara kāṅinan bala nirâṅrvabi* nagara hibək təkê daləm</l>
               <l n="c">təkvan lvir nira riṅ raṅin dhvaja vəlaṅ-vəlaṅ aputih arok lavan hirəṅ</l>
               <l n="d">Rāhu mvaṅ śaśivimba rūpa nika kāraṇa ni musuh irâtabəh titir</l>
            </lg>
         </div>
         <div type="canto" n="45" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">siṅ solah saṅ Susenā pracalita kadi saṅ Bāyu riṅ buddhi madrəs</l>
               <l n="b">vadvā-vadvā riṅ ambək lituhayu katəṅər yan pravīrâprih iṅ praṅ</l>
               <l n="c">himpər seḍuṅ karəsrəs bala nira kumisik lvir gəlap holih asriṅ</l>
               <l n="d">byakta* syūha ṅ musuh de nira n asəmu hudan sañjatâvor halisyus</l>
            </lg>
            <lg n="2">
               <l n="a">*ṅhiṅ  saṅ Hemāṅgadâtyanta sugih ira hibək mās maṇik rājayogya*</l>
               <l n="b">līlâcum somya saṅ Vaiśravana paḍa nira n ghorarūpâdavâgə̄ṅ</l>
               <l n="c">norânaṇḍaṅ yatan mās bala nira satəgal kāla niṅ hanyan aṅjrah</l>
               <l n="d">sakveh niṅ śatru śīrṇâkuniṅa vulat ikā de nirâpan vah iṅ mās</l>
            </lg>
            <lg n="3">
               <l n="a">aśrī saṅ Pāṇḍya śuddhākr̥ti nira satirun paṇḍitânvam vidagdha</l>
               <l n="b">tan kāsy-asih tuhun tan harəp iṅ ulah agasyak yayan sopacāra</l>
               <l n="c">saṅ hyāṅ Īśāna sākṣāt paḍa nira n ahaləp riṅ sabhā nora tan vruh</l>
               <l n="d">atyantêṅ yoga kavruh nira karaṇa nira n katvaṅ iṅ śatru śakti</l>
            </lg>
            <lg n="4">
               <l n="a">vvantən saṅkêry Ayodhyā lituhayu dahatən rājaputrâdvitīya</l>
               <l n="b">ndan rakvânak mahārāja Raghu saṅ Aja saṅjñā* nirêṅ rāt prakāśa</l>
               <l n="c">saṅ saptādhikrətâtyanta haləp ira kabeh sor kagə̄ṅan pratāpa*</l>
               <l n="d">himpər candrâkucəm tan vani mulat i narendrātmaja lvir hyaṅ arka</l>
            </lg>
            <lg n="5">
               <l n="a">saṅ hyaṅ Brahmâgave rūpa nira kadi paran riṅ raras mār manisnya</l>
               <l n="b">yadyan gandharva vidyādhara niyata nikâsora riṅ rūpa kālih</l>
               <l n="c">aṅhiṅ hyaṅ Kāma saṅ sambhava mapaga raras rūm nirêṅ martyaloka</l>
               <l n="d">sampun pvâṅāśrayê citta nira masuruhan rāga kuṅ don irâṅher</l>
            </lg>
            <lg n="6">
               <l n="a">ndān ambək ni ṅhulun ṅhiṅ sira juga kadələ̄ n kāptya rakryan suputrī</l>
               <l n="b">anvam pūrṇêṅ paṅavruh lituhayu taruṇâpālapan kṣatriyāṅśa</l>
               <l n="c">jaṅgâṅuṅsir kapat ramya nira vinulatan dlāha yadyan patəmva</l>
               <l n="d">āpan tuṅgal sirêṅ rūm kadi vulan aṅilo vimba niṅ candrakānta *</l>
            </lg>
         </div>
         <div type="canto" n="46" met="visarjita">
        <!--  Visarjita   – ⏑ ⏑ | – ⏑ ⏑ | – ⏑ ⏑ | ⏑ ⏑ ⏑ | ⏑ – ⏑ | ⏑ – ⏑ | ⏑ ⏓     !-->
            <lg n="1">
               <l n="a">nāhan ujarnya paḍâsəlur avara-varah kinatuṅgalakən</l>
               <l n="b">sə̄ṅ i manahnya katon səmu-semu niṅ akuṅ ri narendrasuta</l>
               <l n="c">ṅhiṅ kakəna* prih ikā sira viṣaya ni goṣṭhi nika n paṅucap</l>
               <l n="d">rūpa nira sthiti ri tvas ika sinamudāya lavan turida</l>
            </lg>
            <lg n="2">
               <l n="a">śrîndumatī sukha mār hati nira ruməṅə̄ ry ucapanya rəsəp</l>
               <l n="b">yan tan avədya sirêṅ vvaṅ atuha hana buddhi nirâməpəra</l>
               <l n="c">rāga nirê saṅ  Ajâvətu taṅis inamər vədi kavruhana</l>
               <l n="d">liṅ nira mogha lumuh yan aharip araras parihāra nira</l>
            </lg>
            <lg n="3">
               <l n="a">mojar ikaṅ rinahasyan ira vacana liṅnya rəṅə̄n ta tuhan</l>
               <l n="b">saṅ ratu tan hana tan lituhayu kadi devata rakva sira</l>
               <l n="c">ndan paḍa sor sira de saṅ Aja saphala putra narendra Raghu</l>
               <l n="d">hīṅan ira n sira yogya kaharəpana digjaya rūpa nira</l>
            </lg>
            <lg n="4">
               <l n="a">śrîndumatī kəna rāga tuhun api hade kadi tan malara</l>
               <l n="b">de nira mojar apet silib amarani lokika buddhi nira</l>
               <l n="c">hayva vavaṅ pinisiṅgih ujar ika tuhun hiḍəpən sakarəṅ</l>
               <l n="d">āpan ikaṅ dadi janma sakaharəp ikā kaka mogha dudū</l>
            </lg>
            <lg n="5">
               <l n="a">nista nikân apadudvan ibu kaharəp iṅ dadi janma kabeh</l>
               <l n="b">yan kinatuṅgalakən ndya tika hala nikā tuhanən pituhun</l>
               <l n="c">māsku mataṅnya kakūṅana saṅ Aja tuvin vvaṅ anakta sira</l>
               <l n="d">hayva kədə̄ liṅ ira ndan asəmu-səmu harṣa nəhər gumuyu</l>
            </lg>
            <lg n="6">
               <l n="a">ndah  paḍa bindar ikaṅ marək i sira kapeṅin ajalva muvah</l>
               <l n="b">mogha girahyasən ambək ika katanəhan turidâṅlarani</l>
               <l n="c">asyaṅ i rovaṅ ikâṅucap-ucapa kinonya marək-marəka</l>
               <l n="d">liṅnya nihan sanu saṅ ratu pili-pilihan dumən i ṅvaṅ ari</l>
            </lg>
            <lg n="7">
               <l n="a">vvaṅ-vvaṅ ahadvan agatgat anagu-nagu məṅgəp atəṅv ahəniṅ</l>
               <l n="b">bhāva nika n kəna rāga hanan asidəhâlupa tan paṅinaṅ</l>
               <l n="c">vyartha sərəhnya hanê taṅan inagəm-agəm tuhu-tuhv alaṅə̄</l>
               <l n="d">bhrānta rumūpaka saṅ suṅana sərəh asūṅa səpah ri vaja</l>
            </lg>
            <lg n="8">
               <l n="a">len taṅ* agoṣṭhi ri gīta saṅ Aja ginavenya hañar katəka</l>
               <l n="b">dudv aṅaləm ri palambaṅ ira mamaranî manis iṅ paṅikət</l>
               <l n="c">śrîndumatī kavəlad hati nira ruməṅə̄ ri rasanya ləṅəṅ</l>
               <l n="d">lvir jaruman saṅ Ajâmisiki hiḍəp irâsriṅ akon mijila</l>
            </lg>
            <lg n="9">
               <l n="a">saṅ vvaṅ inuttama sampun adaluvaṅ adoh sira riṅ viṣaya</l>
               <l n="b">milv atuhâmbək irârarəm arəja suśīla lanâsiḍakəp</l>
               <l n="c">tan rəṅu tan lumiriṅ duga-duga pakatonan i tiṅhal ira</l>
               <l n="d">yan paṅucap sira tan paṅucap-ucapa len saka riṅ kavikun</l>
            </lg>
            <lg n="10">
               <l n="a">strī səḍəṅ iṅ viṣayânvam ahaṅan apasabraṅan ambək ika</l>
               <l n="b">mvaṅ sira saṅ viku vr̥ddha marək aṅipi nāga milət ri sira</l>
               <l n="c">yan vulat aṅdu matanya dinulur i halisnya tikəl minahā</l>
               <l n="d">marma manisnya paḍâṅucapakən i kaharṣa nikā karəṅə̄</l>
            </lg>
         </div>
         <div type="canto" n="47" met="navaharṣa">
        <!--  Navaharṣa  ⏑ ⏑ – |⏑ ⏑ – | ⏑ ⏑ ⏑ | ⏑ ⏑ ⏑ | – ⏑ ⏑ | – ⏑ ⏑ | ⏓   !-->
            <lg n="1">
               <l n="a">viku rājya kavi vruh aṅaji kaharəpku siviṅkva sanu</l>
               <l n="b">kakavinya palar piguṇana ri parəknya ri jə̄ṅ nr̥pati</l>
               <l n="c">ulah iṅ paḍa kāsy-asih aṅapi laṅə̄ hiḍəpəṅkva sukha</l>
               <l n="d">kəmulaṅkva jajanya taṅan ika saput-saputaṅkva susu</l>
            </lg>
            <lg n="2">
               <l n="a">agaḍuh kavi kāpti mami sanu vənaṅ pasabhā pavukir</l>
               <l n="b">vijil iṅ pihutaṅ pavadal inani rovaṅ ikânukhani</l>
               <l n="c">kalavan kalaṅə̄nya vənaṅ anigakən manah iṅ prihatin</l>
               <l n="d">yadin aṅləṅəṅâdulura maṅusirê trəbis iṅ paraṅan</l>
            </lg>
            <lg n="3">
               <l n="a">atitih kaharəp mami sanu vəka niṅ pihutaṅ-hutaṅan</l>
               <l n="b">vruha têṅ kakavin kiduṅ ulah-ulah iṅ vahu-vāhu kavi</l>
               <l n="c">saparanya pamaṅkvakəna* ləpihan amrih ameta laṅə̄</l>
               <l n="d">suməpər-səpərêṅ papihutaṅan i saṇḍiṅ ikaṅ pasisi</l>
            </lg>
            <lg n="4">
               <l n="a">kaharəpkv alavas* ṅhiṅ abasana vicakṣaṇa riṅ kalaṅə̄n</l>
               <l n="b">niyatârarasən marək anigi-nigî pamabarnya tapih</l>
               <l n="c">paṅapusnya hatiṅku laris i paṅavaknya katon adadar</l>
               <l n="d">pravalanya marêṅ papasaṅan ika ta n kaharəpku sanu</l>
            </lg>
            <lg n="5">
               <l n="a">puhavaṅ vahu-vahv amr̥ti-mr̥ti katə̄nku* siviṅku sanu</l>
               <l n="b">turidaṅku kaḍaṇḍa n alavas aharəp vvatən iṅ banava</l>
               <l n="c">aputək hati niṅ kasarapuṅ alaṅə̄ mulat iṅ pasisi</l>
               <l n="d">kaputər hati ni ṅhulun alal aharəp tumutêṅ alayar</l>
            </lg>
            <lg n="6">
               <l n="a">anak iṅ prajurit mətu pajurit* ikaṅ kaharəpku* sanu</l>
               <l n="b">ləvu ramya niki n katəkana lurugan ri huvuskv atəmu</l>
               <l n="c">havinəṅkva curiknya saha raṅin ikā payuṅaṅkva tumūt</l>
               <l n="d">tan arəs yak umilva səḍəṅa nika keṇḍita riṅ palagan</l>
            </lg>
         </div>
         <div type="canto" n="48" met="giriśa">
        <!--  giriśa   ⏑ ⏑ ⏑ | ⏑ ⏑ ⏑ | – – – | – – ⏑ | ⏑ ⏑ ⏑ | ⏓    !-->
            <lg n="1">
               <l n="a">ya ta təmahana tiṅlur denya n śaiva sira sivin</l>
               <l n="b">ikaṅ apalaran anvam vruh têṅ śāstra viku haji</l>
               <l n="c">lilu tumakula lampūn dan yan paṇḍita nagara</l>
               <l n="d">atuha-tuha bagañjiṅ byaktâṅhə̄bi yan inusir</l>
            </lg>
            <lg n="2">
               <l n="a">kunaṅ amuhara kiṅkiṅ yan bot svan sipi mararas</l>
               <l n="b">viku mirah aguṇâśrī maṅgəh vikva narapati </l>
               <l n="c">sira ta sivin aharyan santoṣâmalara dəmak</l>
               <l n="d">palumutana yan anvam yan vr̥ddhâpuput anadi</l>
            </lg>
            <lg n="3">
               <l n="a">taha* sanu yan i rantəntâṅhiṅ tyāga juga sivin</l>
               <l n="b">sipi raras iṅ ataṇḍaṅ deśâdoh mahas alaṅə̄</l>
               <l n="c">ləvu sukha niṅ akarvan soṅsoṅ yan jamaṅ anipis</l>
               <l n="d">pakararas ika paṅkun gantin mvaṅ palu daluvaṅ</l>
            </lg>
            <lg n="4">
               <l n="a">tuhu marika vuvusta ndan son mogha salah ile</l>
               <l n="b">təka turida kəna prih de saṅ brāhmaṇa sinivi</l>
               <l n="c">mulat iṅ avəka mambaṅ prajñā prāya jitasabhā</l>
               <l n="d">ṅhiṅ amuhara viraṅroṅ heman dhūrta cala nika</l>
            </lg>
            <lg n="5">
               <l n="a">kunaṅ amuvuhi* rāgī riṅ tvas ni ṅhulun alavas</l>
               <l n="b">vəka-vəka capaṅ aprih riṅ praṅ vāni panagara</l>
               <l n="c">aṅavayuha saliṅ-liṅnya n sampun ṅvaṅ apatutan</l>
               <l n="d">ikaṅ ujar ibu rakryan kadi asyaṅ maṅiṅin-iṅin</l>
            </lg>
            <lg n="6">
               <l n="a">nahan ucapan ikaṅ strī təmbenyânəmu turida</l>
               <l n="b">tan avuni ri manahnya n bhrāntâkuṅ managu-nagu</l>
               <l n="c">hana ta titir anambut vehan milv aṅucap-ucap</l>
               <l n="d">mavara-varah i rumrūm niṅ sāminya* tan aviraṅ</l>
            </lg>
         </div>
         <div type="canto" n="49" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓   !-->
            <lg n="1">
               <l n="a">rare mərə-mərəh pajātyan agəlo vinara-varahan iṅ pasaṅgaman</l>
               <l n="b">mapaṅ* kumətər aṅgaməl susu taṅanya saha kətə-kətəg sumamburat</l>
               <l n="c">ulih niṅ amuruk-muruk tinaṅanan ri pataṅanan i sandhi niṅ prəman</l>
               <l n="d">huvus pva ya tamâharəp vayuha tan rəṇa kadi manah iṅ tamêṅ aji</l>
            </lg>
            <lg n="2">
               <l n="a">dudū sanu lavan huvus pracacah asriṅ arabi sinivi priyambada</l>
               <l n="b">huvus tama karāsikanya kadi vah madhu rasa nika riṅ giṇâmanis</l>
               <l n="c">amakpak aṅucap tuhan tinikəlan halis i səḍəṅ ikâṅgaməl tapih</l>
               <l n="d">baṅun pəjaha riṅ karaṅ hulu taṅan ṅvaṅ i paṅamər ikâṅalap hati</l>
            </lg>
            <lg n="3">
               <l n="a">ikaṅ kavi ñamut laṅə̄nya rinasan saha kakavin araśmi riṅ tilam</l>
               <l n="b">ikaṅ jariji mogha kelu ginaməlnya kinuku hiniḍəp-hiḍəp tanah</l>
               <l n="c">lanânipati pet manis kavava kelu kadi ləkas ikânulis karas</l>
               <l n="d">kiduṅnya panurū-nurūnya sahajâṅgaməli susu nəhər kinaṅsyakən</l>
            </lg>
            <lg n="4">
               <l n="a">pravīra sinivi priyambada tuhun kavatək ulah ika n vanîṅ raṇa</l>
               <l n="b">añumbu kadi de nika n paṅalavaṅ raṅin i səḍəṅ ika n paṅolakən</l>
               <l n="c">anaṅtaṅ amapag vulat nəhər aminta linavanan anūt mamaṅkvakən</l>
               <l n="d">marêṅ susu taṅanya mogha hiniḍəp nika ḍuka-ḍuka niṅ curik siṅī</l>
            </lg>
            <lg n="5">
               <l n="a">lavan-lavanan i ṅhulun viku mirah lituhayu pinakesi niṅ kuṭi</l>
               <l n="b">manisnya kadi poh apādapa tiki n mamaragi gula gaṇṭi dug siṅī</l>
               <l n="c">liriṅnya pinarantyan i ṅhulun iṅ ambyan iṅ umah i səḍəṅ nikânasi</l>
               <l n="d">dudū svara nikê karinya karəṅə̄ panamaya nika yan parê ṅhulun</l>
            </lg>
         </div>
         <div type="canto" n="50" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">nāhan de nika goṣṭhi senak i manahnya panalimur ikâharip mata</l>
               <l n="b">tan tuṅgal ruməṅə̄ ry ujarnya hana heva hana səmu pacəh məṅən-məṅən</l>
               <l n="c">strī kryan-kryan paḍa mūla-mūla rabi niṅ kavi muvah aṅucap samaṅkana</l>
               <l n="d">tan doṣâsiṅ ujarnya mogha minanis-manisan ika tinuṅtuṅan laṅə̄</l>
            </lg>
            <lg n="2">
               <l n="a">rakryan kenaka niṅ manuṣya sararā vərə-vərəha yayan papaṅgiha</l>
               <l n="b">ambək nāgarika* vruhâṅikəta bhāṣa sakurasa savīja riṅ laṅə̄</l>
               <l n="c">yan pāyvan kakavin maṅarvana vilah kakavin ika palambaṅ iṅ yaśa</l>
               <l n="d">yekā Kāma Ratī ṅaranya n araras paḍa kavi savavânak iṅ maṅə̄</l>
            </lg>
            <lg n="3">
               <l n="a">luṅhâṅdoha marêṅ pasir kahaləpanya n amarəṅana māsa kārttika</l>
               <l n="b">sakvan selvan ahimya-himyana manumpaka ri valakaṅ iṅ karaṅ liman</l>
               <l n="c">ramyâtuntunanêṅ hənī ri surud iṅ rvab i təpi-təpi saṅsayâḍake</l>
               <l n="d">līlâmeta huraṅ tanah nəhər asumpiṅ asaṅu-saṅu saṅva niṅ maṅə̄</l>
            </lg>
            <lg n="4">
               <l n="a">ndak ton harṣa nika n parambakana riṅ bañu tuna-tuna mombak-ombakan</l>
               <l n="b">kālih-kālih ikâdulur paḍa girahyasən anəmu laṅə̄ ləyəp dahat</l>
               <l n="c">strīnyâmiṅkasakən tapih jənək amet uvur-uvur agəlar marêṅ təpi</l>
               <l n="d">byaktâlūma kakə̄ma riṅ bañu hasin vətis ika panahā nikaṅ mulat</l>
            </lg>
            <lg n="5">
               <l n="a">rūpanya n mahasêṅ* pasir kadi katona mahasa ri samudra niṅ tulis</l>
               <l n="b">āpan de ni ləyəp-ləyəp ni patəmunya kadi tasik avor lavan laṅit</l>
               <l n="c">yadyastun yan aṅumbaṅêṅ* jaladhi kavruhan i pamilət iṅ kuvuṅ-kuvuṅ</l>
               <l n="d">sākṣāt devata devatī mahas-ahas ləṅəṅ aṭika-ṭikan sakêṅ tavaṅ</l>
            </lg>
            <lg n="6">
               <l n="a">buddhinya n vahu-vahv acaṅkrama marêṅ pasisi vahu mahas lavan priya</l>
               <l n="b">maṅgā n* tan muliha n panon  padulur iṅ layar asəmu matuntunan taṅan</l>
               <l n="c">solihnya n pakaraṅ-karaṅ vinavanan taṅan ulah-ulah iṅ hañar-hañar</l>
               <l n="d">apvī niṅ hiliran ya sādhana nikâkəla-kəlana ri piṅgir iṅ tasik</l>
            </lg>
            <lg n="7">
               <l n="a">piṅgir niṅ paraṅan gihā vatu sumoṅ pinakapasaji riṅ marâṅləṅəṅ*</l>
               <l n="b">priṅgârəs tinatar hənū nika suməṅka tumurun atupis rəṅat-rəṅat</l>
               <l n="c">parnah lor maṅuṅaṅ tasik mukha nikā dunuṅan i kəñar iṅ niśākara</l>
               <l n="d">ṅkāna n paṅhinəpâmaḍaṅ-vulana yadyan aharipa sukha n paḍâmrəma </l>
            </lg>
            <lg n="8">
               <l n="a">təkvan pvêki n anak vəsi nrəpati kavvaṅan ika vəka niṅ* sinanmata</l>
               <l n="b">yadyastun kilalan  təkap saṅ ahulun pavəkasakəna riṅ marêṅ pasir</l>
               <l n="c">byakta n mantuka molih-olih alaṅə̄ haturakəna ri jə̄ṅ nareśvara</l>
               <l n="d">cihnanya n kavi karva kāsih ika vāhu vihikan asabhā-sabhâmasir*</l>
            </lg>
            <lg n="9">
               <l n="a">nāhan vastu ni denya mojar api doh ndan abhimata nikê suputrikā</l>
               <l n="b">śrī devîndumatī huvus vruh iṅ apa n kasiliba riṅ ujar samaṅkana</l>
               <l n="c">*kālap  buddhi nirêniriṅ vinava riṅ* ləṅəṅ amasir ahimya-himyana</l>
               <l n="d">ndan mogâpi hade sahur nira paṅavruhana panalimur manah rimaṅ</l>
            </lg>
            <lg n="10">
               <l n="a">siṅgih ṅgānya vuvusta ramya ṅ akurən sarara vərə-vərəh paḍâraras</l>
               <l n="b">luṅhâsaṅva karas tanahnya mahasêṅ pasir adulur ahimya-himyana</l>
               <l n="c">tan vaṅ mātra kasiṅya mātra manah i ṅhulun irikaṅ ulah samaṅkana</l>
               <l n="d">ndak ton kevran ikaṅ giṇânivi taṅeh mamaḍana raras iṅ vujaṅ-vujaṅ</l>
            </lg>
            <lg n="11">
               <l n="a">təkvan tan hana harṣa ni ṅhulun ataṇḍaṅa pasisi huvus tama ṅhulun</l>
               <l n="b">pora vvaṅ nika tan vruh iṅ puruṣabheda hiliran amukət* hanâmayaṅ</l>
               <l n="c">moghêraṅ ṅvaṅ* isin maṅambila karaṅ-karaṅan i pasurak niṅ ampuhan</l>
               <l n="d">aṅhiṅ ryaknya maṅaṅkul-aṅkul ajajar baṅun asəgəh anəmbah iṅ maṅə̄</l>
            </lg>
            <lg n="12">
               <l n="a">ambək ni ṅhulun iṅ vukir təka rəsəp mvaṅ aṅaləvihakən sakêṅ pasir</l>
               <l n="b">de niṅ kveh nira paṇḍitâtapa ri parśva nika kumuliliṅ təkê ruhur</l>
               <l n="c">yadyastun ṅvaṅ atiṅgalêṅ nagara vikva rara maṅusirê munīśvara</l>
               <l n="d">ramya ṅ pakṣa vukir yayan ku n aṅuṅaṅ ry abhimata saṅ apakṣa sāgara</l>
            </lg>
            <lg n="13">
               <l n="a">və̄ṅîṅ māsa kapat ṅhulun milu ri jə̄ṅ nr̥pati mahas-ahas mariṅ vukir</l>
               <l n="b">saṅ hyaṅ lek i surup  hyaṅ arka mijil aṅḍaḍari kadi maṅumbaṅ* iṅ pasir</l>
               <l n="c">tūban mvaṅ gərəh iṅ patər tan asarag dhvani nika lalitânurū-nurū</l>
               <l n="d">eñjiṅ meh tumibā ṅ ḍavuh pitu samaṅkana mavuṅu tinaṅhi niṅ cucur</l>
            </lg>
            <lg n="14">
               <l n="a">abhrā kayvan ikaṅ vukir vijah arūm kadi pinisalinan səkar miṅiṅ</l>
               <l n="b">len taṅ sarvalatâvilət samar arok baṅun ahurupa luṅgu-luṅguhan</l>
               <l n="c">sakveh niṅ kayu mās lavan kayu puriṅ paḍa-paḍa masuṅut vəlas-harəp</l>
               <l n="d">*ṅkānê  piṅgir ikaṅ juraṅ pətuṅ ikā paḍa kadi pinituṅtuṅan limut</l>
            </lg>
            <lg n="15">
               <l n="a">sore ry ampəh ikaṅ javuh kari gərəhnya muni pinakaramya niṅ vukir</l>
               <l n="b">lāvan megha marantayan tura-turahnya sinirir iṅ aṅin pəgat-pəgat</l>
               <l n="c">miṅsor miṇḍuhur aṅlayaṅ kadi dinəmvan añavəli kukus carik-carik</l>
               <l n="d">himpər siñjaṅ iṅ apsarī kasarakat ri laris ika sakê pamañcanan</l>
            </lg>
            <lg n="16">
               <l n="a">saṅkṣepanya katon kasor i ləṅəṅ iṅ pasisi təkap i ramya niṅ vukir</l>
               <l n="b">təkvan vighna niṅ aṅləṅəṅ mahasa riṅ pasisi tarahan aṅhaḍaṅ-haḍaṅ</l>
               <l n="c">śuddha ṅ parvata nityaśâsəmu kadevatan i hana saṅ ugrapaṇḍita</l>
               <l n="d">ndak gañjar kita yan kitântuka tasik mamaḍana kapavitran iṅ vukir</l>
            </lg>
         </div>
         <div type="canto" n="51" met="śikhariṇī">
        <!--  Śikhariṇī   ⏑ – – | – – – | ⏑ ⏑ ⏑ |⏑ ⏑ – | – ⏑ ⏑ |⏑ ⏓     !-->
            <lg n="1">
               <l n="a">taham rakryan di ṅ parvata ləviha saṅkêṅ jalanidhi</l>
               <l n="b">anūsâpaṇḍan raṅkaṅ apasir asaṅhub saha kilat</l>
               <l n="c">muvah tan pāntyāntyâmpuhan ika baṅun kārttika sadā</l>
               <l n="d">manuknyâlivran yan vahu mari javuh lvir laru*-laru </l>
            </lg>
            <lg n="2">
               <l n="a">kuməmbaṅ tuñjuṅ kāṅinan uvur-uvurnyâṅjrah aputih</l>
               <l n="b">layar niṅ baṇyāgânutakən aṅin aṅdoh kadi limut </l>
               <l n="c">ləṅəṅ ryaknya n sandhyâmirah asəmu meghânisik ivak</l>
               <l n="d">laṅit suṅsaṅ lvirnya n maśaśadharamāyā makalaṅan</l>
            </lg>
            <lg n="3">
               <l n="a">bhaṭārī Śrī pə̄h niṅ jaladhi pinutər lāvan amr̥ta</l>
               <l n="b">muvah catrâśvâtyanta riṅ  aṅuparəṅgê haləp ira</l>
               <l n="c">tuvin hyaṅ Viṣṇu svāmi nira jənək i jro* jalanidhi</l>
               <l n="d">mataṅnyan mūlya ṅ sāgara karaṇa niṅ parvata sinor</l>
            </lg>
            <lg n="4">
               <l n="a">tuhan putrī tan keməṅan iṅ ucapan yogya sahura</l>
               <l n="b">huvus vruh rakvê* tiṅkah iṅ acala len kṣīrajaladhi</l>
               <l n="c">apan yan mūḍhā buddhi nira pisaniṅv ânəmu sahur</l>
               <l n="d">kunaṅ pvâpan prajñā sira sumahur apyak saha guyu</l>
            </lg>
            <lg n="5">
               <l n="a">ndatan moli n hyaṅ Śrī vinijilakən iṅ kṣīrajaladhi</l>
               <l n="b">parəṅ lāvan catrāśva kapat ira tekîkaṅ amr̥ta</l>
               <l n="c">apaṅgih mvaṅ hyaṅ Viṣṇu hana riṅ Anantāsana sadā</l>
               <l n="d">ya hetunya n sor liṅta ṅ* acala təkap niṅ jalanidhi</l>
            </lg>
            <lg n="6">
               <l n="a">kaka ndi n sora ṅ parvata təkap i rūm niṅ jalanidhi</l>
               <l n="b">apan lvir vruh riṅ svarga ṅ aṅahasi puñcak niṅ acala</l>
               <l n="c">paran saṅkan saṅ hyaṅ Ravi gati niṅ astodayagiri</l>
               <l n="d">Umādevī sākṣāt mara sira sinaṅguh Girisutā</l>
            </lg>
            <lg n="7">
               <l n="a">sirâtekā Durgā ṅaran ira kasaṅkhyêṅ tribhuvana</l>
               <l n="b">vəkas niṅ strī siddhi syapa ta sira devī kadi sira</l>
               <l n="c">huvus limpad riṅ kāṣṭaguṇan atidurga n tiru-tirun</l>
               <l n="d">kunaṅ tâpan riṅ bimba ya sira n avās kottaman* ira</l>
            </lg>
            <lg n="8">
               <l n="a">bhaṭāra hyaṅ Rudra pva sinivi nirâtūt silih asih</l>
               <l n="b">apaṅgih ṅkānêṅ* Meru sira paḍa siddhaprabhu vibhu*</l>
               <l n="c">mataṅnyan nora hyaṅ kadi sira mahāsiddhi dahatən</l>
               <l n="d">anādi n riṅ Liṅgodbhavacarita pamyaktana kaka</l>
            </lg>
            <lg n="9">
               <l n="a">sirâtekā tūtənkva luməvihakən riṅ mahidhara</l>
               <l n="b">sakê sakveh niṅ sāgara mapa ta sī madva karika</l>
               <l n="c">sahur hayvâsove kaka rasa-rasâpan kita bisa</l>
               <l n="d">tuhankv ibv amvītâlaha tuhu vuvustâhayu dahat</l>
            </lg>
         </div>
         <div type="canto" n="52" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">nāhan de nira goṣṭhi ramya tadanantara rahina huvus ḍavuh pitu</l>
               <l n="b">sakveh niṅ paricārikâṅiriṅa sampun anarima dadar paḍâsalin</l>
               <l n="c">lāvan saṅ vvaṅ inuttamâhayu sujanma paḍa sira marək sumaṅgraha</l>
               <l n="d">śrī devîndumatī sirâṅadəg avarṇa ratu ni ləṅəṅ iṅ ṭikâṅaraṅ</l>
            </lg>
            <lg n="2">
               <l n="a">strī-stry ânekaviśeṣa pakṣa ḍatəṅêṅ paṅuṅaṅan adulur hanêṅ ləbuh</l>
               <l n="b">ahyaṅ varṇa nika n hinəmban araras pinayuṅan iniriṅ bhinūṣaṇan</l>
               <l n="c">sakveh niṅ kapapag lumiṅsir avədîṅ* vvaṅ ahaləp akəmul ya riṅ vəṅi</l>
               <l n="d">pa≤ñjut sañjata len garantuṅ i harəp* prakaṭa baṅun akon sumiṅgaha</l>
            </lg>
            <lg n="3">
               <l n="a">eñjiṅ ramya tiniṅhalan sahana niṅ paṅuṅaṅan atatâkatap-katap</l>
               <l n="b">de niṅ pañjut avarṇa vintaṅ anular vədi karahinanânusup-nusup</l>
               <l n="c">mrik gandhanya huvus kinasturi miṅiṅ rinacana tinulis linaṅvakən</l>
               <l n="d">vvaṅnyâpiṇḍa surāpsarī saha vimāna vahu təka sakêṅ surālaya</l>
            </lg>
            <lg n="4">
               <l n="a">vastrâbhrā pinakapralamba hana riṅ valikuvaṅ anamar kuvuṅ-kuvuṅ</l>
               <l n="b">kram niṅ cavli kukus baṅun truh anisih pinakapaṅuparəṅga niṅ hatəp</l>
               <l n="c">himpər nīrada citramegha nika riṅ haḍa pinakataviṅ-taviṅ marar*</l>
               <l n="d">luṅsir baṅ pinakolur-olur i pucak-pucak ika kadi luṅgah iṅ kilat</l>
            </lg>
            <lg n="5">
               <l n="a">saśrī varṇa nikaṅ payuṅ-payuṅan akrəp asəmu-səmu paṅjrah iṅ jamur</l>
               <l n="b">akveh varṇa nikā hanan dadu hanan prəcik* asira-siran paḍâṅadəg</l>
               <l n="c">de niṅ kveh nira saṅ vənaṅ paḍa katon kavənaṅ ira mijil samaṅkana</l>
               <l n="d">len taṅ biryan amet səkar niṅ asanâniru-niru haləp iṅ payuṅ kuniṅ</l>
            </lg>
            <lg n="6">
               <l n="a">saṅ hyaṅ sūrya mijil kamantyan abuṅah pavulatan i sabhā nikaṅ kuvu</l>
               <l n="b">vvaṅnya lvir jaladâkəmul kilat asoṅ hima sahana-hananya riṅ ləbuh</l>
               <l n="c">de niṅ kvehnya lavan prabhā ni sasinaṇḍaṅ ika lumarap aṅhulap-hulap</l>
               <l n="d">śaṅkha mvaṅ tarayan mr̥daṅga kumisik mamaji taliṅa niṅ vvaṅ aṅrəṅə̄</l>
            </lg>
            <lg n="7">
               <l n="a">vvaṅ-vvaṅ thāni paḍâdulur vahu təkâṅibəki nagara len hanêṅ hənū</l>
               <l n="b">təkvan riṅ sakurən hanânak ika pat lima marək amilət-milət laku</l>
               <l n="c">strīnyâṅəmban anuntun āmətəṅ apan maṅəlih ika manamby anusvani</l>
               <l n="d">aprakprākan apan hilaṅ sasiki lūd kakutil avurahan silih dalih</l>
            </lg>
            <lg n="8">
               <l n="a">len têkaṅ kaki-kaky amet putu nikā hilaṅ i səḍəṅ ikā silih səḍək</l>
               <l n="b">liṅ niṅ strīnya mahâkas ī kita harəp mulata kita nininya riṅ vaneh</l>
               <l n="c">āpan de ni uninta* lāgi ta kitâmupuh i səḍəṅ ikâṅucap kaki</l>
               <l n="d">ih dūrânaṅisâku yan kita midoṣana pəjahana səṅgahən bahud</l>
            </lg>
            <lg n="9">
               <l n="a">strī-strī vr̥ddha huvus təkêṅ kabuyutan milu-milu mulat iṅ svayəmbara*</l>
               <l n="b">aṅhəmban* raray anvam akrak anaṅis vinaliṅ ika putunya rakva ya</l>
               <l n="c">mojar svāmi nikā nini syapiku hāpa ya kaki* taha tan putunta ya</l>
               <l n="d">hā hāh tiṅgalakən hade nini təvas kita kabr̥kəkə duhkha kabvatan</l>
            </lg>
            <lg n="10">
               <l n="a">nāhan liṅ nika hāsyakāraṇa sapolah ika tucapa saṅ para prabhu</l>
               <l n="b">ginyākən ḍatəṅêrikaṅ pagəlaran paḍa mijila kabeh sirêṅ ləbuh</l>
               <l n="c">vīrya-vīryan amətvakən hati nirêrikaṅ aṅinakanê vvaṅ iṅ sabhā</l>
               <l n="d">muntab lvir ni haləp nirâṅarab-arab sama-sama kadi bahni kāṅinan</l>
            </lg>
            <lg n="11">
               <l n="a">maṅkat śrī Magadheśvarâtri gumuruh paḍahi nira karəṅv agənturan</l>
               <l n="b">sakveh niṅ maṅuṅaṅ kapūhan i haləp nira paḍa mapipit-pipit mukha</l>
               <l n="c">kady âṅarvani sumpiṅ endah araras pinatihakən ika n paḍâṅuṅaṅ</l>
               <l n="d">tuṅgal varṇa nikâbuṅah kadi vulan sasiki pinaravəñca niṅ smara</l>
            </lg>
            <lg n="12">
               <l n="a">aśrī varṇa saṅ Aṅganātha savatək-vatək ira mapupul paḍâhaləp</l>
               <l n="b">*himpər  sāgara lakva-lakvan ira ramya tan asəpi kapiṅ rva niṅ laku</l>
               <l n="c">təkvan rūpa nirâsəḍəp tan ahañaṅ huvus amuyahi ri tvas iṅ rimaṅ</l>
               <l n="d">tan tuṅgal stry aṅaraṅ tumon sira manahnya kalara-lara karvaban laṅə̄</l>
            </lg>
            <lg n="13">
               <l n="a">lvir guntur saṅ Avantinātha təka gumrəbəg ahaləp anuṅgaṅ iṅ ratha</l>
               <l n="b">himpər truh sumaput ləbū nira mələk pətəṅ alimunan aṅhudan havu</l>
               <l n="c">sakveh niṅ maṅuṅaṅ paḍa mrəm apəpət məpəti mukha ri tuṅtuṅ iṅ sabuk</l>
               <l n="d">agrah rūpa nikaṅ kaḍatvan i kətug ni paḍahi nira mapratidhvani</l>
            </lg>
         </div>
         <div type="canto" n="53" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">liṇḍū lvir saṅ Hanūpādhipati manah ikaṅ strī mulat bhrāntacitta</l>
               <l n="b">miṅgut-miṅgut halisnyârəṅu-rəṅu kadi tan vvaṅnya kevalya mūrchā</l>
               <l n="c">katrag santənya kegū hati nika kagivaṅ sāri-sāri prapañca</l>
               <l n="d">kady ânumbak jajanya n pasidəha təka riñcuṅ təṅahnyâṅgaluṅgaṅ</l>
            </lg>
            <lg n="2">
               <l n="a">vānîṅ praṅ saṅ Susenā laku nira lumurug kesyan ambək* nirâkras</l>
               <l n="b">vadvā-vadvān dəlit niṅ tahu rinəbut i rūm niṅ mulat riṅ paniñjon</l>
               <l n="c">siṅhākārêṅ sabhā yogya vulatana kasaṅkhya n dhanurvedaśāstra</l>
               <l n="d">sakveh niṅ stry âmapag tiṅhal ira paḍa kənêṅ rāga tībra byamoha</l>
            </lg>
            <lg n="3">
               <l n="a">ṅhiṅ saṅ Hemāṅgadâkveh asəmu gunuṅ mās katraṅan kāla sandhyā</l>
               <l n="b">de niṅ siṅhəl kaluṅ mvaṅ karah atip apipit* paṅharəp niṅ lumampah</l>
               <l n="c">tan pendah puṣpa sālas dadar i bala nirârūm apan sarvavastra</l>
               <l n="d">gəṇḍiṅ tan karkaśâlvan bhramara kahiḍəpanyâṅisəp sarvasāri</l>
            </lg>
            <lg n="4">
               <l n="a">saṅ Pāṇḍyâpiṇḍa devâlaku-laku tuvi saṅ paṅruhun paṇḍitâkveh</l>
               <l n="b">tātan pendah sakêṅ Buddhapada* sahana saṅ boddhapakṣâmpak-ampak</l>
               <l n="c">śaivarṣy âvarṇa saṅkêṅ Śivapada* paḍa sampun pənuh riṅ paṅavruh</l>
               <l n="d">sakveh saṅ brāhmaṇâpūrva pavulatan ira lvir sakêṅ Brahmaloka</l>
            </lg>
         </div>
         <div type="canto" n="54" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">maṅkat śrī naranāthaputra kadi kārttika vahu təka de nira n laku</l>
               <l n="b">luh niṅ strī kəna rāga riṅ paṅuṅaṅan kadi riris inusap sakê mukha</l>
               <l n="c">tiṅhalnyâdu baṅun kilat lumarap aṅluru-luru ri huvus nikaṅ javuh</l>
               <l n="d">sambat-sambat ikā ginūḍha kadi mətva marəṅana kalaṅvan iṅ patər</l>
            </lg>
            <lg n="2">
               <l n="a">liṅnyê tvasnya bhaṭāra Manmatha manəhta kavəlas-arəp aṅhiḍəp lara</l>
               <l n="b">kiṅkiṅ rāga təkânaput prihati mār pinuhara nika tan vənaṅ kinas</l>
               <l n="c">maṅke kāla nikaṅ svayambara təkâmarupuhi sahasâṅrəmək hati</l>
               <l n="d">aṅgyat lvir hudan adrəs iṅ katiga tan pakakaraṇa karəṅvan iṅ gərəh</l>
            </lg>
            <lg n="3">
               <l n="a">t asy-âsih siha saṅ hyaṅ i ṅhulun alah səpərakəna nareśvarātmaja</l>
               <l n="b">syūhən denta manah nirêṅ lulut unəṅ kətərakəna nəhər təkākəna</l>
               <l n="c">āpan tan hana len sakê sira pakāśrayan avəlasa riṅ griṅ i ṅhulun</l>
               <l n="d">tambā rāga siroṣadha prihati jampi turida pinakāmr̥têṅ rimaṅ</l>
            </lg>
            <lg n="4">
               <l n="a">yadyan laṅghana tan panūta manah i ṅhulun i səḍəṅ ira n pamaṅkvakən</l>
               <l n="b">ndak ton kədva nirânukūlakəna tan kavaśa hinudanan vulat maliṅ</l>
               <l n="c">āpan siṅha sirêṅ rahasya niyatârəp-arəpan i tan olya kaprəma</l>
               <l n="d">byaktâṅrampasa ken dunuṅ susu kayuh təṅah anəkani senakê hati</l>
            </lg>
         </div>
         <div type="canto" n="55" met="a kind of Abhikr̥ti">
        <!--  a kind of Abhikr̥ti  ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – |⏑ ⏑ ⏑ | ⏓    !-->
            <lg n="1">
               <l n="a">nahan liṅ ika ri tvas epu vihikan ri manah ika yatan sakāra dahatən</l>
               <l n="b">ya kāraṇa nikâvuyuṅ ri taliṅanya təka rəṅə-rəṅə̄n i vr̥tta saṅ Aja</l>
               <l n="c">halisnya pinisitnya tan duga-duga n paṅujivat i səḍəṅ nira n umalivat</l>
               <l n="d">matanya dinalihnya durjana hənū nira mara ri hatinya tan pamali luh</l>
            </lg>
         </div>
         <div type="canto" n="56" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">taṅeh yan ucapən laranya tali niṅ carita valuyanôcapən muvah</l>
               <l n="b">para prabhu huvus təkêṅ* pagəlaran mapupul asəmu hetva niṅ laya</l>
               <l n="c">apan gumuruh apratidhvani surak ni bala nira ya tâmaṅun bhaya</l>
               <l n="d">baṅun hana katona digjaya katona* pəjaha rəbutən salah siki</l>
            </lg>
            <lg n="2">
               <l n="a">atuṅgalan umah bvat Indranagarâjajar asəmu kaḍatvan iṅ tavaṅ</l>
               <l n="b">para prabhu mahāprabhāva savaṅ arca maṇik inululan hanêṅ sabhā</l>
               <l n="c">paḍâsira-siran pratāpa kadi tan hana ləviha sakê haləp nira</l>
               <l n="d">təka pva saṅ Ajâkucəm sira baṅun śaśadhara matəmah kunaṅ-kunaṅ</l>
            </lg>
            <lg n="3">
               <l n="a">syapêka tan avədya riṅ kadi sirâguṇa vəka niṅ amədyakən ratu</l>
               <l n="b">avarṇa madhumāsa kārttika piniṇḍa piniturun adadya mānuṣa</l>
               <l n="c">ikaṅ vvaṅ aharəp vruhê sira humuṅ sahana-hana nikaṅ vvaṅ iṅ sabhā</l>
               <l n="d">katon pva sira denya rəp vədi kuməl humənəṅ asəmu sinyukan bañu</l>
            </lg>
            <lg n="4">
               <l n="a">rare saṅ Aja śakti pustaka ləṅən Raghuvəka vani kavy anuṅgali</l>
               <l n="b">ikaṅ guṇa hanê sirâgaṇita riṅ kapana kavaśa tarka niṅ mulat</l>
               <l n="c">prasiddha sira sūtra niṅ karavivaṅśan amagəhakən āgamêṅ prajā</l>
               <l n="d">rusit niṅ aji ta pva rūpa nira tan hana ratu vənaṅ aṅdələ̄-dələ̄</l>
            </lg>
         </div>
         <div type="canto" n="57" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">sampun prāpta sirêṅ* sabhā pinakamaṅgala ni haləp ikaṅ svayambara</l>
               <l n="b">śrī  devîndumatī sirênarahakən mijila vahu huvus bhinūṣaṇan</l>
               <l n="c">muṅgv iṅ ḍampa sirâpəgâṅənəb-ənəb kətə-kətəg ira mār sumamburat</l>
               <l n="d">saśry âvarṇa tulis ḍinampan avənəs-vənəs asəmu rakət kapañjutan</l>
            </lg>
            <lg n="2">
               <l n="a">endah ḍampa nirâpənəd kinajaṅan kusumaśara tinap linaṅvakən</l>
               <l n="b">ronyêndrāyudha puṣpacāpa pikulanya mamukha-mukha nāga campaka</l>
               <l n="c">mās tuṅgal nika puṣpaliṅga niṅ aṅarcana ri* pada bhaṭāra Manmatha</l>
               <l n="d">nāgākāra surat-suratnya tinətəs ni luh iṅ akuṅ amaṅkvakən ṭikā</l>
            </lg>
            <lg n="3">
               <l n="a">ācārī kalavan karaṇḍan ira saṅ pinituhu ri tatā samâṅiriṅ</l>
               <l n="b">sampun muṅgv i harəp sirâhaləp* acum nəhər aṅarahakən lumampaha</l>
               <l n="c">kəṇḍaṅ goṅ muni t aṅkat-aṅkat atərəh dhvani nika karəṅə̄ sakê yava</l>
               <l n="d">sakveh niṅ maṅuṅaṅ paḍâṅənəb-ənəb raras i hati nika n tumiṅhala</l>
            </lg>
            <lg n="4">
               <l n="a">maṅkat śrīndumatī garantuṅ ira muny asəmu gula ghināṣa riṅ vaja</l>
               <l n="b">rūm niṅ paṅlima muṅgu riṅ śrigaḍiṅ iṅ masa kalima tinū hanêṅ kapə̄</l>
               <l n="c">aṅlaṅvākən avarṇa kārttika pamatnya gumuruh araras rinəṅvakən</l>
               <l n="d">lvir tūban kumusuh karəṅvan i panəmpuh ika kadi panəmpuh iṅ javuh</l>
            </lg>
         </div>
         <div type="canto" n="58" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">rakryan putrī mijil kābhinava haləp irâpūrva saṅkêṅ kaḍatvan</l>
               <l n="b">aṅlīlâvās katon bhūṣaṇa nira kuməñar lvir panolih hyaṅ* arka</l>
               <l n="c">aṅher riṅ gopurâṅrəgrəg i pasaləsək iṅ paṅharəp sə̄h marampak</l>
               <l n="d">sākṣāt saṅ hyaṅ vulan vāhu mətu riṅ udayādrîniriṅ niṅ grahâkveh</l>
            </lg>
            <lg n="2">
               <l n="a">mogâhyaṅ de nirâmet hayu mamulaṅunî buddhi niṅ vvaṅ tumiṅhal</l>
               <l n="b">hyaṅ* Śrī liṅnyê sirâṅiṇḍarat aharəp ametâśrayêṅ martyaloka</l>
               <l n="c">len tekaṅ vvaṅ suməṅgah Ratih i sira sakêṅ svarga lāvan surastrī</l>
               <l n="d">bhrantânəṅgah dvicandrâdulur i payuṅ irâtyanta śuddha rva sādəg</l>
            </lg>
         </div>
         <div type="canto" n="59" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">menmen rvaṅ siki vāhu rāgavaśa muṅgv i harəp ira marək manimbaṅi</l>
               <l n="b">hyaṅ niṅ gīta təkânurun kahiḍəpanya ḍatəṅ iniriṅ iṅ tabaṅ-tabaṅ</l>
               <l n="c">siṅhəlnyârja lavan savitnya katirah vəlas-arəp avilət lavan gaḍuṅ</l>
               <l n="d">tan pendah kadi nāgapāśa pamanah niṅ Atanu karaṇanya ləṅləṅa</l>
            </lg>
            <lg n="2">
               <l n="a">nyū dantâkuniṅ aṅhapit gula-gula lvir ikaṅ amava pavvahan* gaḍiṅ</l>
               <l n="b">tapvan vāla dahat rva sādəg abəbəd niyata kahirisan tvas iṅ mulat</l>
               <l n="c">təṅgəknyâluṅ apiṇḍa kāṅinana polah ika n asəmu buṅkah iṅ pupus*</l>
               <l n="d">aṅhiṅ dyah Jayavaspa*paṅhulu  manisnya n anilihi mamaṅku pavvahan</l>
            </lg>
            <lg n="3">
               <l n="a">tan havvan gati saṅ rarâhavu*-havu vvaṅ ahayu tinuras raras nika</l>
               <l n="b">lūd bhasmāṅkura laṇḍa rakva sira saṅ tuha-tuha nika yan sakêṅ bibi</l>
               <l n="c">solah seṅər ikâhaṅan gəsəṅ i pāmbəkan ika təkap iṅ smarānala</l>
               <l n="d">yogyā kuṇḍaṅa niṅ manunvani pamiṅgir amənəma kaḍatvan iṅ musuh</l>
            </lg>
            <lg n="4">
               <l n="a">mopih vahv amayaṅ-mayaṅ ri hati niṅ mulat anəku-nəku pralāpita</l>
               <l n="b">tapvan rañca hatinya kevala valəlvan amagəhakən iṅ kakanyakān</l>
               <l n="c">kāsəṅkanya pilih pucaṅ-pucaṅan iṅ smara rumimaṅa buddhi niṅ kavi</l>
               <l n="d">yogya n raṅkulən iṅ vanîṅ raṇa təṅahnya pasuṅakəna səmba-səmbahan</l>
            </lg>
            <lg n="5">
               <l n="a">tapvan vr̥ddha dahat sirêña nira lāvan uva nira paḍâkurug mirah</l>
               <l n="b">ekəl roma nirâsəlat huvan ikaṅ hayu tumalavuṅan turuṅ ləvas</l>
               <l n="c">luñcip niṅ kuku pantəs aṅgrəmusa lagy aṅuluṅ-uluṅi rāga niṅ mulat</l>
               <l n="d">edran tiṅhal irêṅ sabhā baṅun anambəra hinayamakən titik maṅə̄</l>
            </lg>
            <lg n="6">
               <l n="a">putrī niṅ kryan anak vəsi nrəpati rakva kaka-kaka nirânvam iṅ vayah</l>
               <l n="b">pantəs tan pamikārakən hayu rəṅunya muvuhi raras iṅ matâmanis</l>
               <l n="c">lvir hyaṅ-hyaṅ təka tan hinundaṅ anurun sahana nika paḍâvulaṅ tatur</l>
               <l n="d">kram niṅ sampir i bāhu mās inapi molah asəmu həlaranya n aṅlayaṅ</l>
            </lg>
         </div>
         <div type="canto" n="60" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">ikaṅ mamava* kaṇḍi-kaṇḍi rara vahv agəluṅ ahayu poṣadhan lulut</l>
               <l n="b">lumut -lumut ikaṅ payodhara vənaṅ paṅuvata səḍəṅ iṅ jajâhənək</l>
               <l n="c">pupur nika vənaṅ paṅoṣadha piləg niṅ iruṅ apan arūm sakêṅ kapur</l>
               <l n="d">lukar karika kenya mukhya pinakādi paṅuvata ri rāga niṅ rimaṅ</l>
            </lg>
            <lg n="2">
               <l n="a">vagəd-vagəd ikāṅ añāmarani varga* pasisi saləmah lavan vukir</l>
               <l n="b">savarga kalavan vulan mukha nikā kaləṅəṅan ika mitra niṅ cucur</l>
               <l n="c">təṅahnya vahu vanva riṅ jriṅ aṅəlih vahu vaśa riṅ aśokapādapa</l>
               <l n="d">sasīma kalavan mayūra gəluṅanya vəka niṅ asanâkadaṅ patər</l>
            </lg>
            <lg n="3">
               <l n="a">kunaṅ saṅ apahidvan eṅas ahaṅan pavulatan i manahnya riṅ sabhā</l>
               <l n="b">səkar nika pinintakāsihakən iṅ kavi huvus aṅikət hañar təka</l>
               <l n="c">kisapvakəna riṅ pravīra kahaləp nika suṅana səpah sakê vaja</l>
               <l n="d">kayogyan i laṭinya yan kadi duh iṅ vvah ika səsəpən iṅ priyâtaləh</l>
            </lg>
            <lg n="4">
               <l n="a">anak vəsi narendra rakva rasikā saṅ amava curigâraras dahat</l>
               <l n="b">aroma maṅunəṅ galuh kahiḍəpanya n apaṅavaka patrəm uttama</l>
               <l n="c">ikaṅ vvaṅ araṅin vineh curiga kadga sinəpuhan apan vagəd vaśi</l>
               <l n="d">vajanya mamirah* təkê gusi-gusinya halis ika təkâmraṅ iṅ mulat</l>
            </lg>
            <lg n="5">
               <l n="a">ikaṅ vvaṅ aṅagəm curik pinakapaṅruhun adulur arəs tvas iṅ mulat</l>
               <l n="b">asiṅhəl akaluṅ kr̥tārtha riṅ ayun pinakapaṅisi niṅ vanîṅ raṇa</l>
               <l n="c">surakṣaka kabhīnna-bhīnna baṅun antaka mapupul ahə̄m aṅiṇḍarat</l>
               <l n="d">vinasvas asipattra sālas asəvə̄ kr̥tala curiga tomarâluṅid</l>
            </lg>
         </div>
         <div type="canto" n="61" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">vvaṅ-vvaṅ kasturi sāri niṅ kusuma rūpa saṅ aṅiriṅ inuttamâhayu</l>
               <l n="b">mevv-ivv âtap avarṇa kuntul aṅusī* pasisi kakilatan hanêṅ tavaṅ</l>
               <l n="c">yadyastun tulisən samaṅkana pirâvig-aviga nika yan hanêṅ yaśa</l>
               <l n="d">ṅhiṅ ganya* n dravanən manisnya niyatanya tumuluy atəmah tasik madhu</l>
            </lg>
            <lg n="2">
               <l n="a">laslāsan vruh iṅ iṅgitâṅinakanêṅ mulat ahayu puji n pakavvaṅan</l>
               <l n="b">yan tiṅhal kadi tiṅhal iṅ cala-calârəṅu-rəṅu sahajâpuput guyu</l>
               <l n="c">nistanya n kadi pāvak iṅ madhu manisnya raras ika kadi ṅrəs iṅ hati</l>
               <l n="d">tan paṅgintir i rūm nirâsəmu jamur hapa-hapa marək iṅ jamur vulan</l>
            </lg>
            <lg n="3">
               <l n="a">denyâṅlaṅkahakən sukunya kadi tan ləpasa təkap i lon ikaṅ laku</l>
               <l n="b">məñcuh-məñcuh aṅambək-ambəki pupūnya hana bənər* adəgnya pet ulah</l>
               <l n="c">kahyun-hyun laris iṅ* vətis tan alaris laku nika minahā hinerakən</l>
               <l n="d">aṅjiṅjiṅ sasisih məluk tur ika mātra vagəd aniru lampah iṅ tulis</l>
            </lg>
            <lg n="4">
               <l n="a">strī-strī sabhya vicakṣaṇânagara nora kakuraṅ ika pantəs iṅ sabhā</l>
               <l n="b">kady ânaṇḍuṅakən rvi de nika lumampah arəṅu sahajâṅhəmu guyu</l>
               <l n="c">eñjuh prāya nika n vulat riṅ aṅuṅaṅ tan ahulap atavəṅ-tavəṅ taṅan</l>
               <l n="d">tan pendah salukat jajar gəluṅ ikā lukar i jaja tinumbakan susu</l>
            </lg>
            <lg n="5">
               <l n="a">kady aṅrakṣa hayunya rūpa nika de ni galak i pamatanya* yan vulat</l>
               <l n="b">hrū nîruṅnya* lanā katon amatitis pamarayaṅ i halisnya lot mayat</l>
               <l n="c">varṇākāra nikaṅ vajâkrəp asinaṅ gusi-gusi nika kesisan laṭi</l>
               <l n="d">ahrit vit ni susunya təkvan aluṅid paḍa-paḍa kadi suṅga niṅ jaja</l>
            </lg>
         </div>
         <div type="canto" n="62" met="suvaṅśapattra">
        <!--  Suvaṅśapattra   ⏑ ⏑ ⏑ | ⏑ – ⏑ | – ⏑ ⏑ | ⏑ – ⏑ | ⏑ ⏑ ⏑ | ⏑ ⏑ ⏓    !-->
            <lg n="1">
               <l n="a">tucapa tikaṅ vvaṅ iṅ paṅuṅaṅan vagəd aṅucap-ucap</l>
               <l n="b">liṅ ika suputrikā pinakaratna vinuni ri daləm</l>
               <l n="c">saṅ Aja sujanma mās kinəmit iṅ nagara vahu təka</l>
               <l n="d">saphala sira n humambanakənê narapatiduhitā</l>
            </lg>
            <lg n="2">
               <l n="a">nr̥patanayā katon vədi nira n mulat i para ratu</l>
               <l n="b">yadin alupa ṅ śarīra sira mūrchita lumaya kavəs</l>
               <l n="c">huləsana tan bavaṅ-jasunanê səḍəṅ ira kapati</l>
               <l n="d">niyata sirâṅlilir saṅ Aja saṇḍiṅakəna ri jaja</l>
            </lg>
            <lg n="3">
               <l n="a">narapatiputrikā n gəluṅa niṅ vvaṅ anaṅis i ṭikā</l>
               <l n="b">saṅ Aja paṅisya mon sira virāga sadaka pasaji</l>
               <l n="c">athava yadin padadyana sipat narapatitanayā</l>
               <l n="d">nr̥pasuta de nira n gagaṅa mon pusuh* usapa mata</l>
            </lg>
            <lg n="4">
               <l n="a">səkara niṅ aṅhiḍəp smara kunaṅ narapatitanaya</l>
               <l n="b">saphala n apallavâmbət i təṅah narapatiduhitā</l>
               <l n="c">nr̥pavaraputrikā n səkara de nira kumuda-paḍa</l>
               <l n="d">saṅ Aja niśākarā nira maran patəmu paḍa ləṅəṅ</l>
            </lg>
            <lg n="5">
               <l n="a">para ratu tan padon pisaniṅū sira kaharəpana*</l>
               <l n="b">tuhu sira śakti vāni paḍa tan hana kakuraṅ ira</l>
               <l n="c">ndan atiśaya prabhāva saṅ Ajâdbhuta kagiri-giri</l>
               <l n="d">asana* lavan vuṅū paḍa nira ndya ta hurən* i rika</l>
            </lg>
            <lg n="6">
               <l n="a">nahan ucapanya yan dinuluran rəṅu* saha kujivat</l>
               <l n="b">vaja nika tan vənaṅ vinuni keṅis amuhara raras</l>
               <l n="c">vəkasan anagva-nagvakən i rovaṅ ika ri saṅ Aja</l>
               <l n="d">cinalukakən mahâpicala harṣa riṅ ujar ajuvət</l>
            </lg>
            <lg n="7">
               <l n="a">hana ta muvah sira kryan apupul-pupul ahayu raras</l>
               <l n="b">valu-valu saṅ lumah ry anu patibrata lumaku viku</l>
               <l n="c">paṅavaśa niṅ nvam iṅ vayah agatgat asalaha jamaṅ</l>
               <l n="d">hana səmu niṅ manah maru-marun mulat i nr̥pasuta</l>
            </lg>
            <lg n="8">
               <l n="a">hana vahu-vahv anūt karakətan silih asih akurən</l>
               <l n="b">nr̥paduhitā kaheva nika məṅgəp aṅaləm aṅupət</l>
               <l n="c">tuhu-tuhu yan latā paḍa ni buddhi nika kadi nadī</l>
               <l n="d">cumulu-culuh priyanya pamavanya lulut i saṅ Aja</l>
            </lg>
            <lg n="9">
               <l n="a">rara ri Vidarbharājya makamukhya nr̥patitanayā</l>
               <l n="b">paḍa kəna rāga-rāga nika tībra lumuṅ aṅalayan</l>
               <l n="c">humañutakən lulut-lulut unəṅnya mara ri saṅ Aja</l>
               <l n="d">bisa sira tan təñuh rinəbut* iṅ turida sanagara</l>
            </lg>
         </div>
         <div type="canto" n="63" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓      !-->
            <lg n="1">
               <l n="a">osik buddhi nikaṅ vvaṅ iṅ paṅuṅaṅan tucapa sira narendrakanyakā</l>
               <l n="b">sampun prāpta ri madhya niṅ pagəlaran para ratu kəna rāga de nira</l>
               <l n="c">akveh bhāva nira n vimūrchita hanan maṅuvahi makuṭa ndatan tulus</l>
               <l n="d">dudv âbhāvaka kady aveh səpah abhāvaka kadi tinəvək miṅe midəm</l>
            </lg>
            <lg n="2">
               <l n="a">len taṅ tībra lulut nirê nr̥pasutā humiḍəp avak irâṅisapvakən</l>
               <l n="b">de niṅ rāgavaśâmarājaya təkâmulaṅuni ya tinūtnya yan rimaṅ</l>
               <l n="c">ṅhiṅ kāmīrasa lot ginoṣṭhi nira ramya lavan ikaṅ amaṅku pavvahan</l>
               <l n="d">mogâṅde tutur iṅ gula drava karəṅvan i vacana nirânamar juruh</l>
            </lg>
            <lg n="3">
               <l n="a">ambək ni ṅhulun iṅ rarâhayu lavan lituhayu savavân apaṅgiha</l>
               <l n="b">ndan marmanya n atəmva dūta ləpihan pirəsəpakəna riṅ pralāpita</l>
               <l n="c">āpan tan hana raśmi niṅ vinaraṅ iṅ vvaṅ atuha tuna de nikâlaṅə̄</l>
               <l n="d">ṅhiṅ gandharvavivāha ramya katigâmava sərəh amisāta riṅ pasir*</l>
            </lg>
            <lg n="4">
               <l n="a">luṅhâhəmbana putra-putran ika gantin arək-arəkanêṅ pararyanan</l>
               <l n="b">liṅlīṅən kisapun  kudaṅ*-kudaṅən iṅ kakavin ulih iṅ aṅdadak-dadak</l>
               <l n="c">yadyan māliha riṅ vukir sipi laṅə̄nya vinulatan avikva-vikvana</l>
               <l n="d">aṅhiṅ gīta panəmba-nəmbaha nika n huvus inubhaya mantukêṅ bibi</l>
            </lg>
         </div>
         <div type="canto" n="64" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">nāhan liṅ nira n aṅlipur-lipurakən kiṅkiṅ nirê tvas nira</l>
               <l n="b">kāsih-kāsih irâṅlavan-lavani goṣṭhy âpan huvus vruh kavi</l>
               <l n="c">vvaṅ śr̥ṅgāra vicakṣaṇâṅrahati sojarnyân asih saṅ prabhu</l>
               <l n="d">pet-pet  harṣa sahurnya rāgakaraṇa vruh riṅ kasə̄ṅan smara</l>
            </lg>
            <lg n="2">
               <l n="a">yan kanyā ri hiḍəp patik haji hade kahyūnanâpan raray</l>
               <l n="b">tonən de nr̥pati ndya taṅ madhukarā hānê kucup niṅ səkar</l>
               <l n="c">lāvan yan ləvasa ṅ rarâpa pakənanyâpan ləvas riṅ raras</l>
               <l n="d">paṅliṅganya səkar ləvas pisaniṅū kumbaṅ marâṅambuṅa</l>
            </lg>
            <lg n="3">
               <l n="a">saṅkṣepanya səḍəṅ rarā bvatana kiṅkiṅ hundaṅən riṅ ṭikā</l>
               <l n="b">maṅgəh de niṅ aṅolakən təṅah ikā* sampun pinaṅkv  âṅliga</l>
               <l n="c">kady aṅgān i səkar nikāṅ asana yan məmbaṅ katampvan riris</l>
               <l n="d">ṅkāna ṅ ṣaṭpada mivya yan bhramara saṅjñānya n jənək tan midər</l>
            </lg>
            <lg n="4">
               <l n="a">nāhan denya n apet sahur mətu rarasnya n pāvak iṅ rāsika</l>
               <l n="b">tambā niṅ rimaṅ aṅlavaṅ-lavaṅi kuṅ pet rāga denyâṅucap</l>
               <l n="c">lvir truh niṅ madhumāsa kāraṇa ni kiṅkiṅ śrī narendrâsəvə̄</l>
               <l n="d">mambə̄ ken lukar iṅ tilam sahur irâtuṅtuṅ rum iṅ saṅgama</l>
            </lg>
         </div>
         <div type="canto" n="65" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">kanyā liṅta hade kaharṣana paḍanya salaga kapana n kakūṅana</l>
               <l n="b">kuṅ jaṅgâṅalayan tathāpi kapana n pamiləta raras iṅ rara n ləvas*</l>
               <l n="c">dr̥ṣṭāntanya səkar ləvas riṅ apa rakva vulatana məne n kasumpiṅa</l>
               <l n="d">kiṅkiṅ tībra yan iṅ səḍəṅ rara rarasnya paḍa-paḍa lavan jrah iṅ səkar</l>
            </lg>
            <lg n="2">
               <l n="a">yêkā têka hade paṅavruhana campaka salaga nika n kinahyunan</l>
               <l n="b">yadyan sumpiṅa niṅ maṅālihi huləs ləvu raras ika yan pagantyana</l>
               <l n="c">mambə̄ rūmnya hanêṅ karaṅ hulu taṅan turah ika ruməsəp təkê hati</l>
               <l n="d">haryan tan hana harṣa ni ṅvaṅ i səkarnya puru-puru rəmək katiṇḍihan*</l>
            </lg>
            <lg n="3">
               <l n="a">yan layvan pakasumpiṅən hana rarasnya tuhun asəpi solah iṅ ləvas</l>
               <l n="b">təkvan rakva phalanya mogha pinalayvan asiṅ amupu luṅsuran səkar</l>
               <l n="c">denya n mantəna rūmnya yan pakirim iṅ vvaṅ ahayu panuval nikā ṭikā</l>
               <l n="d">ambə̄nya n huvus aṅharas* pipi ya târək-arəkana vaṅinya kuṇḍaṅən</l>
            </lg>
            <lg n="4">
               <l n="a">mvaṅ yan strī hucapən rarasnya paḍa ta pva* kaharəpana tan tayākəna</l>
               <l n="b">rūmrūm niṅ rara kanyakā kadi saroruha kumuḍu mijil sakêṅ bañu</l>
               <l n="c">himpər paṅkaja karyakan vahu məkar paməvəh i raras iṅ səḍəṅ rara</l>
               <l n="d">tan pendah śatapattra vāhu ləvas iṅ talaga hayu nikaṅ rara n ləvas</l>
            </lg>
            <lg n="5">
               <l n="a">kanyā ta pva viśeṣa riṅ pavaraṅan raras ika marumah lavan riris</l>
               <l n="b">antuk niṅ maṅalap kasor karaṇa niṅ tinarima marəkâṅaras pipi</l>
               <l n="c">riṅ paṅkvan vinarah riṅ akṣara manah vahu tama vahu vanva koluyan</l>
               <l n="d">āṅ ah vus* kaka liṅnya mogha kavatək ri səḍəṅ ika kinevalânukər</l>
            </lg>
            <lg n="6">
               <l n="a">yadyan rovaṅa niṅ maṅarvani hənū rumasa-rasana ramya niṅ kapat</l>
               <l n="b">byaktâlona lakunya sotan ika tan tahu mahas-ahas aṅrəṅə̄ gərəh</l>
               <l n="c">tapvan vanva dahat tuhun rəṅu nikâmarahakən i harəpnya həmbanən</l>
               <l n="d">suṇḍaṅ-suṇḍaṅən iṅ təgal payuṅanâsana hari-harin iṅ pararyanan</l>
            </lg>
            <lg n="7">
               <l n="a">tan gyā-gyākəna de nikā lumaku mon karirisana ri madhya niṅ təgal</l>
               <l n="b">yan paṅdə̄la paran kunaṅ vənaṅ akona pituhun ika yan lumampaha</l>
               <l n="c">solahnyêriṅanâpa tan vuruṅa luhnya patulaka nikā yadin kədə̄n</l>
               <l n="d">ṅhiṅ gānya nya lumampaha n hana gərəh maṅarahakəna kāla* niṅ rəməṅ</l>
            </lg>
            <lg n="8">
               <l n="a">ndan yan ramya nikaṅ səḍəṅ rara kapiṅ rva niṅ arabi rəsəp tvas iṅ mulat</l>
               <l n="b">kas-kas pādapa kāṅinan kas i təṅahnya kinayuh aṅəlih vavaṅ tumūt</l>
               <l n="c">mvaṅ tvasnyâṅasanâṅrəṅə̄ patər adan məkara hinudanan karāsikan</l>
               <l n="d">kady amrəm kalavan puḍak ṅvaṅ aṅisapvakən arisi kanin ragət-ragət</l>
            </lg>
            <lg n="9">
               <l n="a">yadyan rovaṅa niṅ lumampah anukū sapara-paran iṅ aṅrarah musuh</l>
               <l n="b">śodhâta pva hayunya nora kakuraṅnya mata vaja nikā* paḍânulus</l>
               <l n="c">mambə̄ vīra raras-rarasnya təkap iṅ hañaṅ aṅiriṅ akālihan tapih</l>
               <l n="d">pantəs-pantəs anuṅgaṅêṅ śakaṭa pamrəgakəna kahaləpnya riṅ hənu</l>
            </lg>
            <lg n="10">
               <l n="a">aśrī raśmi nikaṅ rarā tuha kapiṅ tiga niṅ arabi mon kapiṅ pata</l>
               <l n="b">prāyâsih vilaja n kinolakən anaṅgap i vaja nika yan vineh səpah</l>
               <l n="c">dūrâṅrəṅvana yan kisapvakəna riṅ śayana pisaniṅūn apaṅgila</l>
               <l n="d">eṅgal vanva visik pisan kadi sadoṣa ginupi tumuluy kataṅgama</l>
            </lg>
            <lg n="11">
               <l n="a">yogya n* rovaṅa niṅ licin vanavasânusupa ri pasamūha niṅ səkar</l>
               <l n="b">kuṇḍaṅ-kuṇḍaṅa niṅ mahas-mahas atīrtha riṅ acala mahārakā gaḍuṅ</l>
               <l n="c">līlânaṇḍaṅa valkalâjar-ajarânalavaha javuh iṅ labuh kapat</l>
               <l n="d">śrī rājādayitā pi yogya ṅaranya n adulur anusup lavan ratu</l>
            </lg>
            <lg n="12">
               <l n="a">nāhan de nira nātha* mojar apadudvan ulah-ulah ira n paḍâlulut</l>
               <l n="b">buddhi śrī naranāthaputra milu rañca ri vulat ira riṅ nr̥pātmajā</l>
               <l n="c">mūrchâpan vahu-vahv anon rakət aṅiṇḍarat anəmu ṭikā təkâlulut</l>
               <l n="d">paṅ niṅ kūṅ asəvə̄ vilāpa kakavin tinama-tama nirê daləm hati</l>
            </lg>
            <lg n="13">
               <l n="a">rakryan ṅke kahananku māsku mapa hetu niṅ asəmu vival salah vulat</l>
               <l n="b">ahyun suṅsuṅən i ṅhulun karika māsku karaṇa niṅ arəṅva pet ulah</l>
               <l n="c">om om hayva miṅe nihan ṅhulun amaṅkvakəna ri kita milv aḍampana</l>
               <l n="d">taṅgap māsku səpahku sampun amirah ruməsəpakəna rāga ni ṅhulun</l>
            </lg>
            <lg n="14">
               <l n="a">dyah saṅ sāgara katruhan luh apasir panəpi saṅ ahənī-hənī pupur</l>
               <l n="b">muṅgv î jro hati kuṅta māsku kapana n rvaba sumapatanê kuṅ i ṅhulun</l>
               <l n="c">ambək ni ṅhulun amrih aṅlayari tan vədi kajahata kombakan halis</l>
               <l n="d">svargâku n karəmêṅ təṅahta sukha kaprəma kapaguta riṅ karaṅ susu</l>
            </lg>
            <lg n="15">
               <l n="a">rakryan saṅ madhu niṅ kaḍatvan ulih iṅ hyaṅ amituruni sāri niṅ səkar</l>
               <l n="b">lvir tavvan pakatonan iṅ kaka-kakâṅrubuṅ ahayu paḍâṅisis vətis</l>
               <l n="c">de niṅ hyunku tumon manista n agəlaṅ gupura* maṇi duvəg pakolihən</l>
               <l n="d">ndak lampū pətəṅ iṅ mulat sakahananta ri daləm ibu rohən i ṅhulun</l>
            </lg>
         </div>
         <div type="canto" n="66" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">ndah nāhan liṅ narendrātmaja ri hati nirâpan sira bhrāntacitta</l>
               <l n="b">rakryan putrī marê śrī Magadhapati pənuh vvaṅ manonton marê jro</l>
               <l n="c">avrəg de saṅ Sunandā kadi lanaṅ aṅusī sāhasânəmbuṅ iṅ hvī</l>
               <l n="d">ramyâvelā katon riṅ vəkasan aṅililan śrī suputrī tinonton</l>
            </lg>
         </div>
         <div type="canto" n="67" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">mojar śrΔ Magadhādhipê nr̥pasutā nihan ibu marəkâkisapvana</l>
               <l n="b">socaṅkv îbu lavan matanta sakadaṅ paḍa-paḍa dadi niṅ gula drava</l>
               <l n="c">atyantêbu hayunta tan patatalan tuhu-tuhu n avatāra niṅ Ratih</l>
               <l n="d">heman māsku yatan papaṅgiha lavan ṅhulun apan avatāra niṅ Smara</l>
            </lg>
            <lg n="2">
               <l n="a">vruh ku n tan hana sanmatanta hana duṣṭa marəki ri kitâmadohakən</l>
               <l n="b">tonton denta matanta məṅgəp amanis dumadak arəṅu yan tumon ṅhulun</l>
               <l n="c">paṅron vimba nikuṅ halista n abənər kuṭila milu ri tuṅtuṅ iṅ hiḍəp </l>
               <l n="d">tan saṅkêṅ hana doṣa kimburu manahta təka vival apeda ri ṅhulun</l>
            </lg>
            <lg n="3">
               <l n="a">rakryan janma ni janma ni ṅhulun adadyana ratu tumutêṅ svayambara</l>
               <l n="b">ndan rakryan ta muvah svayambarakənâmiliha ratu ri madhya niṅ sabhā</l>
               <l n="c">denya n tan kinasanmatanta palalun sinalahasa ri tan sih iṅ Vidhi</l>
               <l n="d">ramya ṅvaṅ pinagantakən tulusa tan tulusa tuvi yayâpuput raras</l>
            </lg>
            <lg n="4">
               <l n="a">nāhan de Magadheśvarâṅucap arūm amalar i sahura nrəpātmajā</l>
               <l n="b">śrī devîndumatī tan eṅəh apa tan hana manah ira keṅərê sira</l>
               <l n="c">marma śrī naranātha mantən aṅucap təhər amaḍəm* ikaṅ smarê hati</l>
               <l n="d">vruh ri vyartha ni kuṅ nirê nr̥pasutā n kadi viphala niṅ ahyun iṅ tulis</l>
            </lg>
         </div>
         <div type="canto" n="68" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">ndah mojar saṅ Sunandā ri narapatisutā liṅnya tiṅhal tuhanku</l>
               <l n="b">nāhan ta śrī mahārāja Magadhapati saṅ yogya petən sivinta</l>
               <l n="c">yadyastun siddha rakryan sasisihana huləs dlāha lāvan narendra</l>
               <l n="d">sakveh niṅ strī hanê jro nagara niyata tan sāha saṅkê padanta</l>
            </lg>
         </div>
         <div type="canto" n="69" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">sugyan tan vruha māsku yan śrī Magadheśvara sira maṅaran Parantapa</l>
               <l n="b">sampun śīrṇa musuh nirâvrəg i kaḍatvan ika* mati ri madhya niṅ raṇa</l>
               <l n="c">aṅhiṅ pat lima śeṣa niṅ karahatan paḍa kavəkas anūt marê sira</l>
               <l n="d">saṅkṣepanya yathārta* māsku sira yan prakaśita maṅaran Parantapa</l>
            </lg>
            <lg n="2">
               <l n="a">yan riṅ vīrya lavan guṇa syapa sirâṅləvihana sira yan paḍa prabhu</l>
               <l n="b">vah* riṅ mās maṇik uttama ndya ṅ adagaṅ luməvihana sira n dhaneśvara</l>
               <l n="c">sampun pūrṇa kadānaśūran ira kaprakaśita təka riṅ purāntara</l>
               <l n="d">ṅhiṅ putrī kakuraṅ ni ghāra nira hetu niṅ aṅadu ri māskv aṅədvakən</l>
            </lg>
            <lg n="3">
               <l n="a">vvantən* deśa ləṅəṅ ri Puṣpapura bhūmi nr̥pati pasamūhan iṅ kavi</l>
               <l n="b">luh niṅ strī kəna rāga rakva talaganya pinarigi ri layvan iṅ gəluṅ</l>
               <l n="c">sambatnya n panaṅis ya tâṅdadi madhubrata hana dadi cātakêṅ tavaṅ</l>
               <l n="d">mambə̄ rūm ni mukhanya sampun atəmah kumuda məkar i tambvaṅ iṅ vulan</l>
            </lg>
            <lg n="4">
               <l n="a">ṅkā tênduṅ parananta māməṅ-aməṅ an huvus atəmu lavan nareśvara</l>
               <l n="b">bhuktin sih nira denta ramya niṅ atuntunan adulur akālihan payuṅ</l>
               <l n="c">yêkā vīrya ṅaranya riṅ kadi kitâhayu pinuji yan amrih iṅ priya</l>
               <l n="d">ramyâṅarvana ḍampa riṅ para-paran sipi vanəh iṅ akālihan tilam</l>
            </lg>
         </div>
         <div type="canto" n="70" met="sragdhara">
        <!--  Sragdhara   – – – |– ⏑ – |  – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">nāhan liṅ saṅ Sunandâmanis araras arūm de nikâkon atəmva</l>
               <l n="b">sampun kājar pratāpa nrəpati lavan ikaṅ vīrya sampun tiniṅkah</l>
               <l n="c">ndātan mlecchā* suputrī n inucapan aṅucap len sakê saṅ narendra</l>
               <l n="d">mogâsuṅsut məne n ahyuna kinədə-kədə̄ kevalâdoh riṅ ambək</l>
            </lg>
         </div>
         <div type="canto" n="71" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">śrī devîndumatī katon səmu ni buddhi nira n alalisê nareśvara</l>
               <l n="b">āpan* tan hana raśmi-raśmi ni vulat nira pinarəkakən* vavaṅ miṅe</l>
               <l n="c">yêkā hetu nira n kinon aṅalihâmvita rumuhun anəmbahê sira</l>
               <l n="d">mambət madhya nirâṅgaluṅgaṅ i panəmbah ira kadi panəmbah iṅ tulis</l>
            </lg>
            <lg n="2">
               <l n="a">ry aṅkat śrī nr̥paputrikā śrī Magadheśvara kavəlas-arəp kamānuṣan</l>
               <l n="b">mary âteja səpah nirâsəpa sigit-sigitan ira tibâkusêṅ ləmah</l>
               <l n="c">tan śobhâkilayū vulat nira səkar nira maṅavay-ave hanêṅ kapə̄</l>
               <l n="d">tr̥ṣṇā kūṅ ira tan katolih inatīta nəhər inilagan yayan tumūt</l>
            </lg>
         </div>
         <div type="canto" n="72" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">śrī devîndumatī lumampah aṅəlih prāptê saṅ Aṅgādhipa</l>
               <l n="b">ndātan vany asabhâhaliṅ-haliṅan iṅ ceṭī paḍâkveh marək</l>
               <l n="c">tan sah dyah Jayavaspa lot linihaṅan bāhunya karvâviḍaṅ</l>
               <l n="d">āpan kāsih irâlavas tuvin arūm tan sor dahat riṅ hayu</l>
            </lg>
         </div>
         <div type="canto" n="73" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">agyā ṅ buddhi saṅ Aṅganātha ri ḍatəṅ nr̥pavaraduhitā marê sira</l>
               <l n="b">mojar tan panahânəkākən i lulut-lulut ira ri nareśvarātmajā</l>
               <l n="c">ṅke rakryan mapa hetu niṅ kadi vival mulat ariris apakṣa maṅsula</l>
               <l n="d">hāh vāliṅku təkâkisapvana kita n təka dumadak adoh təka ṅ tamuy</l>
            </lg>
            <lg n="2">
               <l n="a">antənku n tuna kapva sihta vinaliṅku tumuta saparanku tan saha</l>
               <l n="b">māskv induṅ ndi vəkas ni kuṅta palakuṅkva hurupən i lara prih i ṅhulun</l>
               <l n="c">rāganta mvaṅ unəṅku denya n ahurup tali paṅuvata kiṅkiṅ i ṅhulun</l>
               <l n="d">vet niṅ tan hana sanmatanta palarəṅkva karika karaṇanta tan sahur</l>
            </lg>
            <lg n="3">
               <l n="a">dyah saṅ harṣa piniṇḍa ratnavanitâṅaraṅa karaṇa niṅ lanā lulut</l>
               <l n="b">saṅ kiṅkiṅ ginave rarâhayu sujanma karaṇa niṅ akuṅ tumon kita</l>
               <l n="c">saṅ rāgānala maṅdadi vvaṅ amanas-manasi hati kita n kinonəṅan</l>
               <l n="d">saṅ rəs maṅdadi janma rājaduhitâmuhara vədi niṅ ahyunê kita</l>
            </lg>
            <lg n="4">
               <l n="a">nāhan  de nira mojar aṅrəsi hatîniṅət-iṅət apa tan kinahyunan</l>
               <l n="b">heman vīrya nira mvaṅ uttama ni kaprabhun ira suyaśâdbhutêṅ jagat</l>
               <l n="c">riṅ rūpâsəmu rūpa niṅ Smara savarga lavan asana riṅ labuh kapat</l>
               <l n="d">tan kevə̄* viphalaprayāsa hana tan pinakadi kadi kambaṅ iṅ caru</l>
            </lg>
         </div>
         <div type="canto" n="74" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">mantən śrī naranātha mojar irikā ta dyah Sunandâṅucap</l>
               <l n="b">liṅnya dyahku harəp kita vruha ri pāvak niṅ gərəh niṅ kapat</l>
               <l n="c">nāhan māsku saṅ Aṅganātha pahavās gəntər madadyan ratu</l>
               <l n="d">yogyâtəmva lavan kitā kita təmah niṅ cātakâmet javuh</l>
            </lg>
            <lg n="2">
               <l n="a">ṅkānê rājya saṅ Aṅganātha vəkas iṅ ramyê huvus niṅ laga</l>
               <l n="b">ry antuk saṅ prabhu maṅlurug saha bala lvir vah sakêṅ parvata</l>
               <l n="c">gəntər niṅ grit ikaṅ rathânəmahakən kuṅ ni vvaṅ iṅ kārttika</l>
               <l n="d">luh niṅ strī kahañaṅ ri līna ni ratunyâṅde paḍət niṅ ləbū</l>
            </lg>
            <lg n="3">
               <l n="a">ndan heman tuna rājalakṣmi satəvəknya n rājya nirdevatī</l>
               <l n="b">hetu śrī naranātha tan sthiti pijər luṅhā madevāśraya</l>
               <l n="c">de niṅ hyūn ira* n aṅhyaṅa ṅ nagara mogha n kevəhan tan hana</l>
               <l n="d">ṅhiṅ rakryan pakarājalakṣmi nira marma de nirâṅundaṅa</l>
            </lg>
            <lg n="4">
               <l n="a">rakryan yan hana sanmatanta ri sirânambāna kiṅkiṅ nira</l>
               <l n="b">ndak pinta nya səkar tajinta pamahugya mvaṅ sərəh riṅ kajaṅ</l>
               <l n="c">taṅgap denta məne səpah nira katon heman yatan suṅsuṅən</l>
               <l n="d">nya ṅ siṅhāsana karvananta pakisapvan māskv i paṅkvan haji</l>
            </lg>
            <lg n="5">
               <l n="a">nāhan denya n aṅədvakən nr̥pasutâhyun vaspadê saṅ prabhu</l>
               <l n="b">mogâcūm ararəm vulat nira sinuṅsuṅ riṅ vulat lə̄r* miṅe</l>
               <l n="c">ndan dūrâhyuna kevalâvədi kumə̄l ambək nirâṅdoh arəs</l>
               <l n="d">yan tiṅhal kadi tiṅhal iṅ mulat iṅ arcâṅher iṅ uṅgvan bhaya</l>
            </lg>
            <lg n="6">
               <l n="a">mālih śrîndumatī riniṅriṅ inarih de saṅ Sunandâmava</l>
               <l n="b">āśābhūta saṅ Aṅganātha ri layad* devī nəhər tan valuy</l>
               <l n="c">de niṅ bhrānta nirâṅikət rasa palambaṅ paṅlipur luh pinə̄m</l>
               <l n="d">ṅkānê vatvan ikaṅ salə̄ panulisan marmā rasanyâmanis</l>
            </lg>
            <lg n="7">
               <l n="a">rakryan saṅ maliṅ iṅ matâmatik i rūpaṅkv âṅəḍap yan vulat</l>
               <l n="b">kālap denta manahku məṅgəp amanis rūpanta duṣṭêṅ hati</l>
               <l n="c">mukṣa tvaskv i səḍəṅta mūr syapa ta len saṅkê kitâṅambila</l>
               <l n="d">eman māsku tuhan-tuhan maliṅ atimpuh duryaśakṣatriya</l>
            </lg>
            <lg n="8">
               <l n="a">rakryan hayva kita pramāda ri surup niṅ lek məne riṅ vəṅi</l>
               <l n="b">prāptâmora kakanta hayva kita tan yatnā ry avaktêṅ jinəm</l>
               <l n="c">sāk niṅ ken avanaṅkva mañjiṅ i parāhasyanta riṅ pamrəman</l>
               <l n="d">maṅgā matya matâku pə̄kana kukuṅku n paṅguhā riṅ pupū</l>
            </lg>
         </div>
         <div type="canto" n="75" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">nahan rasa ni de nirâhyun amaliṅ-maliṅana ri raras suputrikā</l>
               <l n="b">agə̄ṅ sukha nira n tibā manah i saṅ katuduh arusita pva riṅ manah</l>
               <l n="c">ri kāpusan ikaṅ smarâpunagi yan valuyana sira de nr̥pātmajā</l>
               <l n="d">lumakva mapasaṅ-pasaṅ vuyaha yan mulih iriṅ-iriṅən marê daləm</l>
            </lg>
            <lg n="2">
               <l n="a">atīta sira saṅ narendra maṅaraṅ tucapa sira narendrakanyakā</l>
               <l n="b">sinuṇḍaṅ inamər kininkin aṅəlih rasa tumayuṅa kabvatan raras</l>
               <l n="c">tuvin manah ira n prapañca kumətər hati nira mulat iṅ vvaṅ iṅ sabhā</l>
               <l n="d">baṅun lumaku ri vvat evəh aləyə̄ maṅamər-amər i de nira n laku</l>
            </lg>
            <lg n="3">
               <l n="a">saharṣa saṅ Avantinātha ri ḍatəṅ saṅ ahayu pinakahyaṅ iṅ sabhā</l>
               <l n="b">hanan pasiḍakəp hanan pasidəhâṅurah-arih ulah iṅ girahyasən</l>
               <l n="c">vah iṅ kapitu tan pahī vətu ni rāga nira ri naranāthaputrikā</l>
               <l n="d">pənuh maṅarape təkêṅ kaka-kakânvam atuha sinarambahan lulut</l>
            </lg>
            <lg n="4">
               <l n="a">i maṅkana ni de nira n karakətan turida sinaput iṅ manobhava</l>
               <l n="b">tan enak aṅinaṅ tan enak aṅucap humənəṅ apəga ta n sayâvənəs</l>
               <l n="c">savet i* pamanas nikaṅ madanabahni ri hati nira maṅkin aṅlare</l>
               <l n="d">ya kāraṇa nirâṅucap tan aviraṅ suməgə-səgəh i saṅ nr̥pātmajā</l>
            </lg>
         </div>
         <div type="canto" n="76" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">rakryan bhāgya kita n ḍatəṅ nihan aluṅguha yayi ri kisapvan i ṅhulun</l>
               <l n="b">mās lāvan maṇik uttamârja humaḍaṅ pakəna nika panumbasê kita</l>
               <l n="c">yadyan kaprabhun i ṅhulun suṅakənaṅkva ri kita yayi yan kitâharəp</l>
               <l n="d">yan praṅ yan kakavin panəkva ni kakanta ri kita yayi yann apaṅgiha</l>
            </lg>
            <lg n="2">
               <l n="a">yan riṅ kārttikamāsa ramya masa ni ṅhulun aməṅ-aməṅ iṅ pasir vukir</l>
               <l n="b">kuṇḍaṅ-kuṇḍaṅən i ṅhulun kita mulat-mulata ri kakavinku riṅ yaśa</l>
               <l n="c">yan māsâsujimāsa ramya masa ni ṅhulun amənəm i rājya niṅ musuh</l>
               <l n="d">kuṇḍaṅ-kuṇḍaṅa ni ṅhulun kita mulat-mulata ri kavaninku riṅ raṇa</l>
            </lg>
         </div>
         <div type="canto" n="77" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">nāhan de naranātha mojar araras mambə̄ laṅə̄ niṅ jinəm</l>
               <l n="b">siṅgih yan pracacah karas vaśa ri tuṅtuṅ niṅ tanah riṅ kapə̄</l>
               <l n="c">siṅ soṅkab ni tutuk nirâvətu laṅə̄ kāmīrasâpet manis</l>
               <l n="d">pə̄h niṅ harṣa pinə̄m atūt guru-laghunyârjâṅənoh lambaṅa</l>
            </lg>
            <lg n="2">
               <l n="a">saṅ katvaṅ niṅ avarṇa campaka tumiṅhal sakṣaṇê saṅ prabhu</l>
               <l n="b">ceṣṭākāra nirênarih vinulatan de saṅ Sunandâtaña</l>
               <l n="c">māskv induṅ mapa buddhi rakryan i narendra n svāmya rakryan sira</l>
               <l n="d">yogyâpan kadi mūla tuṅgal apasah maṅke n təmah mānuṣa</l>
            </lg>
         </div>
         <div type="canto" n="78" met="upendrabajra">
        <!--  Upendrabajra   ⏑ – ⏑ | – – ⏑ | ⏑ – ⏑ | – ⏓   !-->
            <lg n="1">
               <l n="a">yadin kitâtəmva lavan narendra</l>
               <l n="b">ry Avantideśâtiśayêṅ subhikṣa</l>
               <l n="c">vvaṅ uttama vvaṅnya kavîṅgitajña</l>
               <l n="d">pacaṅkramānanta pasir vukirnya</l>
            </lg>
            <lg n="2">
               <l n="a">gunuṅ Mahākāla ṅaranya ramya</l>
               <l n="b">kapunpunan de saṅ Avantinātha</l>
               <l n="c">i pārśva-pārśvanya patīrtha-tīrthan</l>
               <l n="d">pənuh dvijarṣy âjar-ajar tan imbā</l>
            </lg>
            <lg n="3">
               <l n="a">sabhā bhaṭārêśvara nityakāla</l>
               <l n="b">śivāmbha sakveh ni bañunya śuddha</l>
               <l n="c">kuləm pva saṅ hyaṅ tuvi kr̥ṣṇapakṣa</l>
               <l n="d">yayâpaḍaṅ de nikaṅ ardhacandra</l>
            </lg>
            <lg n="4">
               <l n="a">paran tatan ramya nikā parāna</l>
               <l n="b">pamenanê kāla nikaṅ basanta</l>
               <l n="c">ikaṅ larâgə̄ṅ mala niṅ śarīra</l>
               <l n="d">avās hilaṅ māry aṅaveśa denya</l>
            </lg>
         </div>
         <div type="canto" n="79" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">tāman saṅ nātha tan popama haləp ika sampun prakāśâdvitīya</l>
               <l n="b">piṅgir niṅ lvah srəp ātis ny aṅin ika humaras gandha niṅ paṅkaja mrik</l>
               <l n="c">sākṣāt svargātmakâpan sahana-hana nikaṅ kəmbaṅ aṅjrah paḍârūm</l>
               <l n="d">heman yan lena saṅkê kita śaraṇa ni kādevatanya n pinūjā</l>
            </lg>
            <lg n="2">
               <l n="a">nāhan de saṅ Sunandâmirəsəpakən i saṅ yogya karmā sudevī</l>
               <l n="b">ndān ambək śrī suputrī miṅay atiməs adoh tan hana ṅ rāga mātra</l>
               <l n="c">sampun vruh saṅ Sunandā karaṇa nika n akon muṅsirê saṅ Pratīpa</l>
               <l n="d">asrət lampah nirâlon laku-laku jaladânūtakən mārutâlon</l>
            </lg>
            <lg n="3">
               <l n="a">ndan saṅ kāry âṅaraṅ sis kavəlas-arəp irâmeri luh tan tinolih</l>
               <l n="b">baryan tiṅhal ri devī sira rasa pəjahâpan rəmək tvas nira syuh</l>
               <l n="c">limbe-limbe sudevī kadi maṅavay akon milva ri śrī narendra</l>
               <l n="d">vet niṅ bhrāntâṅikət bhāṣa ri saruṅan ikaṅ patrəm aṅrəs rasanya</l>
            </lg>
         </div>
         <div type="canto" n="80" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">ṅhulun yaśana rāga māsku pakadharman ənahana raras niṅ aṅrəṅih</l>
               <l n="b">hayunta makavāṇḍiranya ya paṅə̄bana para-paranaṅkva yan rimaṅ</l>
               <l n="c">prasənta ri daləm jinəm titisananta luh i lukar i kenta riṅ tilam</l>
               <l n="d">susunta pakasādhananta kalavan pipi katiga təṅah maran ləpas</l>
            </lg>
         </div>
         <div type="canto" n="81" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">nāhan de śrī narendrânəmahakən i lulut kuṅ nirâvak vilāpa</l>
               <l n="b">yêkī tan sah ri paṅkvan vinaca tiniliṅan koṅ rinəṅvan vinasvās</l>
               <l n="c">adrəs luh śrī narendrâṅrasani rasa nikâpan katuhvan rasanya</l>
               <l n="d">yogyâṅantyêṅ mahantən vacan iṅ alaradan kālapan ratnakanyā</l>
            </lg>
            <lg n="2">
               <l n="a">rakryan putrī huvus mālih asəmu paṅalih niṅ səkar sālas aṅjrah</l>
               <l n="b">kveh niṅ guṇḍik nira mvaṅ kaka-kaka rumarâṅasturi mrik vaṅinya</l>
               <l n="c">lagy âtaṅkis humuṅ hambuluṅan i tali* kenyânamar* ṣaṭpada strī</l>
               <l n="d">harṣâmbək saṅ Pratīpâmapag iṅ ujar arūm tustus iṅ laṅva-laṅvan</l>
            </lg>
         </div>
         <div type="canto" n="82" met="a kind of Kr̥ti">
        <!--  a kind of Kr̥ti  ⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – |⏑ ⏓   !-->
            <lg n="1">
               <l n="a">ibu t asy-asih kita kadaṅ-kadaṅa ri səḍəṅ i ṅhulun rimaṅ</l>
               <l n="b">kita yogya mitra kulabandhv amarasana ri rāga ni ṅhulun</l>
               <l n="c">pakavarga ni ṅhulun i paṅkvan asisihana raśmi niṅ prəman</l>
               <l n="d">arənah manahkv aṅaku sānak iri kita patəmvan iṅ jaja</l>
            </lg>
            <lg n="2">
               <l n="a">pakənaṅkva yan marək i māskv amibikana laṭinta riṅ vaja</l>
               <l n="b">lumut iṅ payodhara huvus kakiṅan usapanaṅkva riṅ jaja</l>
               <l n="c">iruṅ i ṅhulun panutulaṅkva luh i pipi ri pamrih iṅ sipat</l>
               <l n="d">lukar iṅ tapih salinanaṅkva karatala məne n pamaṅkvakən</l>
            </lg>
         </div>
         <div type="canto" n="83" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">ndah yêki n liṅ narendrârasa mijila sakêṅ bhāṣa lāvan palambaṅ</l>
               <l n="b">sotan ta ṅ sāri niṅ rāga piturun i laṅə̄ niṅ kavi bhrāntacitta</l>
               <l n="c">tan paṅgintir manis niṅ təbu savukir apan tan patuṅtuṅ manisnya</l>
               <l n="d">marmânyuh prāṇa rūmnyâsəmu paṅucapan iṅ vahv amaṅkv âṅdudut ken</l>
            </lg>
            <lg n="2">
               <l n="a">rakryan putrī mulat riṅ nr̥pati kadi vulat niṅ ṭikā riṅ vilāpa</l>
               <l n="b">mojar ta dyah Sunandā vvaya ta sira sivin śakty asaṅjñā Pratīpa</l>
               <l n="c">sākṣāt svargânurun rūpa ni nagara nira ry Ânupa khyāti riṅ rāt</l>
               <l n="d">kumbaṅ kəmbaṅ papaṅgihta* kadi patəmu niṅ kārttika mvaṅ basanta</l>
            </lg>
         </div>
         <div type="canto" n="84" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">saṅ Arjuna Sahasrabāhu riṅ usāna sira sinivi śakti nītimān</l>
               <l n="b">prakāśa sira saṅ Daśānana musuh nira huvus ayaśâmatī musuh</l>
               <l n="c">tathāpi kaparājayêṅ raṇa huvus hinuripan alavas pinañjara</l>
               <l n="d">hana pva sira saṅ Pratīpa sira rakva vəka nira suśīla digjaya</l>
            </lg>
            <lg n="2">
               <l n="a">paran pva vəkas uṅsirənta paḍa vastu kita vəka niṅ uttamaprabhu</l>
               <l n="b">para prabhu kapan paḍâsira lavan sira təvas amilət-milət vulat</l>
               <l n="c">ameta kita len muvah təvas aṅel midər ibu kapana n pamaṅgiha</l>
               <l n="d">mataṅnya sira səṅgahənta kaka yogya sira manuvalêṅ ujar* yayi</l>
            </lg>
         </div>
         <div type="canto" n="85" met="śikhariṇī">
        <!--  Śikhariṇī   ⏑ – – | – – – | ⏑ ⏑ ⏑ |⏑ ⏑ – | – ⏑ ⏑ |⏑ ⏓     !-->
            <lg n="1">
               <l n="a">yadin siddhā rakryan sasisihana rūm niṅ silih asih</l>
               <l n="b">avās rakryan glānâhuyaṅ apupul i jro* pakasutan</l>
               <l n="c">hana lvah ramyâlvā prakaśita si Revā ṅaran ika</l>
               <l n="d">kitâdyusa ṅkānêsuh-isuhana lāvan saṅ ahulun</l>
            </lg>
            <lg n="2">
               <l n="a">raras niṅ karva svāmi paran ika rakvâṅləvihana</l>
               <l n="b">marā riṅ tāman tan hana marəka līlā ṅvaṅ aṅənəs</l>
               <l n="c">yadin madyūsêṅ lvah talaga vulakan śūnya kasənət</l>
               <l n="d">vənaṅ sāmbək niṅ svāmi tariman apan tan hana mulat</l>
            </lg>
            <lg n="3">
               <l n="a">kalīṅanyâlah māsku marəka nihan dak parəkakən</l>
               <l n="b">paran marmantâsuṅsut arəṅu miṅe tan pamituhu</l>
               <l n="c">paṅantî paṅkvan saṅ prabhu hila-hila ṅ duhkha sivuhən</l>
               <l n="d">apan māskv âpet-pet hayu pahayu buddhinta ri sira</l>
            </lg>
         </div>
         <div type="canto" n="86" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">nāhan liṅ saṅ Sunandâmirəsəpakən i tiṅkah narārya Pratīpa</l>
               <l n="b">pathya vruh sopapattîṅgita nikaṅ ucap akrəp kəna prih narendra</l>
               <l n="c">yâṅde tan saṅśayê tvas nira ri ḍatəṅa rakryan suputrî kisapvan</l>
               <l n="d">kady aṅhyaṅ motusan vallabha mamagəhakən tan vuruṅ niṅ svakārya</l>
            </lg>
            <lg n="2">
               <l n="a">rakryan putrī miṅe tan vavarəṅəh apa tan tr̥pti rakvê narendra</l>
               <l n="b">saṅ nātha vruh sira n tan kinaharəpan ikaṅ buddhi maṅkin prapañca</l>
               <l n="c">āśābhūtânulis ketaka rasa kakavin pə̄h nikaṅ rāga tībra</l>
               <l n="d">tambā niṅ keraṅan tan vinadal* i liḍah iṅ kāma nāhan rasanya</l>
            </lg>
         </div>
         <div type="canto" n="87" met="navaharṣa">
        <!--  Navaharṣa  ⏑ ⏑ – |⏑ ⏑ – | ⏑ ⏑ ⏑ | ⏑ ⏑ ⏑ | – ⏑ ⏑ | – ⏑ ⏑ | ⏓   !-->
            <lg n="1">
               <l n="a">ibu tan paphala pva ṅ amalar i hayunta səḍəṅta rare</l>
               <l n="b">syapa māsku kadi ṅhulun aṅurati rāga lavan turida</l>
               <l n="c">katunan ləpihan kita kinirimakənku karaskv i kita*</l>
               <l n="d">təka riṅ kararan pva kita mapa* tiki n sahajâpi lupa</l>
            </lg>
            <lg n="2">
               <l n="a">səḍəṅ iṅ pabəlah turida kinəkəsanku kitêṅ ləpihan</l>
               <l n="b">makasādhana kuṅkv aṅiṅət-iṅət i rūmta lanā n pinalar</l>
               <l n="c">aṅadəg pva kitêṅ puḍak araras inastvakən iṅ bhramara</l>
               <l n="d">vinaliṅku kitâṅ liṅa puji-puji yan ratu niṅ kusuma</l>
            </lg>
            <lg n="3">
               <l n="a">saṅ apiṇḍa vukir ṅhulun ajar-ajarê kita muṅgva sadā</l>
               <l n="b">tarukāṅkv i hayunta pamiṣayana rāga səḍəṅkv alulut</l>
               <l n="c">licinêṅ śayanâkv anusupa ri huləsta sugandha miṅiṅ</l>
               <l n="d">sipi māsku sukhaṅku katuruna ri sor i təṅahta rari</l>
            </lg>
         </div>
         <div type="canto" n="88" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">nāhan de śrī narendrâkakavina maṅani tvas nirê jro dravâṅras</l>
               <l n="b">ndātan tiṅhal muvah riṅ nr̥pavaraduhitā kevalêraṅ tumuṅkul</l>
               <l n="c">māry âśābhūta sampun pinəgat ira lulut kuṅ nirê śrī suputrī</l>
               <l n="d">hetunya n tan vijil luh nira pamaḍəm irêṅ rāgabahnî daləm tvas</l>
            </lg>
            <lg n="2">
               <l n="a">sampun mālih sudevī kasusu laku nirâṅəñcuh-əñcuh kaṅelan</l>
               <l n="b">ndan tiṅhal saṅ Susenâṅiriṅakən aṅamər tan vənaṅ sāh amaṇḍəṅ</l>
               <l n="c">kady âdandan kisapvan yan alihan asilâhyūn amaṅkvê sudevī</l>
               <l n="d">harṣâgyā-gyān* anuṅsuṅ riṅ ujar akakavin lvir katonêṅ palambaṅ</l>
            </lg>
         </div>
         <div type="canto" n="89" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">rakryan saṅ pinunagyakənku śaraṇāśraya tumuluṅa kiṅkiṅ i ṅhulun</l>
               <l n="b">aṅlū māsku kisapvan i ṅhulun aluṅguha kita yayi hayva saṅśaya</l>
               <l n="c">t asy-âsih kita māsihê* kavi guṇaṅku palar amaləsêṅ karāsikan</l>
               <l n="d">lambā kaprabhun i ṅhulun kita rumaṅkəpana saphala yogya tuṅgalən</l>
            </lg>
            <lg n="2">
               <l n="a">maṅke n prāpta ni māsku tambay iṅ anon vvaṅ ahayu kadi devakanyakā</l>
               <l n="b">yan riṅ śūnya katəmvananta saha bhūṣaṇa maṅənəsa tan parovaṅa</l>
               <l n="c">byaktânəṅgaha devatī kaləmahan* ṅhulun iri kita dūra saṅśayā</l>
               <l n="d">āpan de ni hayunta yogya kita māsku panadinakəna n pinaṅkvakən</l>
            </lg>
            <lg n="3">
               <l n="a">paṅkvankv îbu paranti niṅ vvaṅ anukər-nukər aṅəsah-əsah pinaṅkvakən</l>
               <l n="b">śīrṇa syuh ləṅən i ṅhulun pinakarantunan i kuku niṅ epu tan panūt</l>
               <l n="c">tan pamvas jaja ni ṅhulun vahu varas linavad i panəpak niṅ aṅrəṅih</l>
               <l n="d">lagy emə̄ pipi ni ṅhulun sabha-sabhā ni vaja niṅ anulak vineh səpah</l>
            </lg>
         </div>
         <div type="canto" n="90" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">sojar saṅ nātha kady âṅalapana kasusuk niṅ kənêṅ rāgapāśa</l>
               <l n="b">kady ânambāna kiṅkiṅ niṅ amalaku suval kevəhan kāladeśa</l>
               <l n="c">sākṣāt sambat niṅ onəṅ kinirimakən apet-pet manis de ni kuṅnya</l>
               <l n="d">mambə̄ rūm niṅ katurvan vinuṅu ni jarumanyânəkākən vilāpa</l>
            </lg>
            <lg n="2">
               <l n="a">tatkāla śrī suputrī sapavulatan aṅantî harəp saṅ Susenā</l>
               <l n="b">tan kantun saṅ Sunandā marək ataña təhər sopacārâtalaṅkup</l>
               <l n="c">rakryan sampun kita vruh ri narapati mapâmbəkta māsku n patəmva</l>
               <l n="d">āpan saṅ nātha sākṣāt Madana midər amet hyaṅ Ratī riṅ kaḍatvan</l>
            </lg>
            <lg n="3">
               <l n="a">yadyastun māsku siddhâṅhaturakəna hayuntêṅ kisapvan narendra</l>
               <l n="b">ṅkānêṅ Gəṅgā kitâmena mahas-ahasa riṅ nūsa śūnyê təṅahnya</l>
               <l n="c">mvaṅ yan rakryan marêṅ Vr̥ndavana taman irânopamêṅ laṅva-laṅvan</l>
               <l n="d">akveh bhuktinta ramyâmarəkana Yamunā lālanâkuvva-kuvva*</l>
            </lg>
            <lg n="4">
               <l n="a">rakryan putrī tan eṅəh sira kinədə-kədə̄ yan panivyê narendra</l>
               <l n="b">siṅgih rakva n rarā suṇṭi masəmu ləṅa suṇṭy âkalis de nirâmbək</l>
               <l n="c">ndan buddhi śrī Susenā kadi pulut atəguh tan lumer de nirâhyun</l>
               <l n="d">saṅkṣepanya ndi tan siddha kapalikətana śrī suputrî narendra</l>
            </lg>
            <lg n="5">
               <l n="a">luṅhā lampah sudevī narapati kavəkas keraṅan tan tinolih</l>
               <l n="b">kady agriṅ nora rakvâṅinaki laṅu-laṅun yan mulat riṅ sərəh* vvah</l>
               <l n="c">rakryan putrī jugânuṅgayap i hati nirâtyanta riṅ priṅga viṣṭi</l>
               <l n="d">maṅkin bhrāntâṅikət bhāṣa panalimur irê tībra niṅ rāga tikṣṇa</l>
            </lg>
         </div>
         <div type="canto" n="91" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓   !-->
            <lg n="1">
               <l n="a">dyah mah luṅsuran i ṅhulun pasuṅa ni ṅhulun* iri kita māsku taṅgapən</l>
               <l n="b">siñjaṅ-siñjaṅa rakryan iṅ paṅaraṅan ri huvus iṅ anulis* pralāpita</l>
               <l n="c">gə̄ṅ ny âsihku ri māsku yogya suvalən ṅhulun amalaku luṅsuran tapih</l>
               <l n="d">donyêbū pinakātmarakṣa n amərənkv abasahana təhər pamera* luh</l>
            </lg>
            <lg n="2">
               <l n="a">rakryan saṅ hinarəp-harəpku śaraṇāśraya mulata ri rāga ni ṅhulun</l>
               <l n="b">tan sênuṅsir adoh manahta salavasku təka ri kita mogha tan liniṅ</l>
               <l n="c">ṅhiṅ gānyā hana kāsihanta ḍatu-ḍatva kahulunana tan sahê kita</l>
               <l n="d">yêkī pañjiṅanaṅkva nitya saparan ṅhulun aṅucap-ucap lavan kita</l>
            </lg>
            <lg n="3">
               <l n="a">nāhan bhāṣa nira n tiniṅgalakən iṅ paṅaraṅan i layat suputrikā</l>
               <l n="b">mantən duhkha nirâsamun turida rāga ni manah ira tan tinūtakən</l>
               <l n="c">śrī Hemāṅgada kabvatan* kuṅ i ḍatəṅ nr̥pavaraduhitā marê sira</l>
               <l n="d">vvāgan mogha gumanty amukti lara rāga niyata sira tan kinahyunan</l>
            </lg>
         </div>
         <div type="canto" n="92" met="śārdūlavikrīḍita ">
        <!--  Śārdūlavikrīḍita    – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">śrī devîndumatī ḍatəṅ sira ri saṅ sampun kaciryan smara</l>
               <l n="b">evəh tan kahiḍəp harəp nira lavan tan hyūn irê saṅ prabhu</l>
               <l n="c">ndān  eman vəkasan katarkan i kalis ny ambək nira n tan rimaṅ</l>
               <l n="d">aṅhiṅ piṅ rva mulat kapiṅ rva sahajâtuṅtuṅ tikəl niṅ halis</l>
            </lg>
            <lg n="2">
               <l n="a">sampun vaspada doh i rāga nira tan tuṅgal panononana</l>
               <l n="b">suṅsut-suṅsut ira n kinon* marəka len tiṅhal nirâṅrəṅvani</l>
               <l n="c">ākārêṅgita niṅ manah saha vijil niṅ śabda norâkadi</l>
               <l n="d">ahyun kavruhana n tan ahyun* ika kaprajñān irâpet vival</l>
            </lg>
            <lg n="3">
               <l n="a">tan vruh śrī naranātha yan tan aharəp rakryan suputrî sira</l>
               <l n="b">aṅgəṅgə̄ṅ kamadan tr̥ṇāṅkura* hiḍəp saṅ nātha riṅ vvaṅ kabeh</l>
               <l n="c">hamham parcaya de ni rūpa nira təkvan śakti vānîṅ raṇa</l>
               <l n="d">kədv âkuṅ makasoṅ larônəṅ ira yan pojar vaśâkon marā</l>
            </lg>
         </div>
         <div type="canto" n="93" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">saṅ sākṣāt Smarakanyakā saṅ anarīra ri hati saṅ amiṇḍa riṅ hiḍəp*</l>
               <l n="b">buddhiṅkv âlal aṅantyakən siha ni māskv ahuyaṅ ajaruman pralāpita</l>
               <l n="c">maṅke pvā təka tan vavaṅ marək avarṇa kəna guṇa miṅe kitâriris</l>
               <l n="d">rakryan hayva kakanta māsku sinaranta kalalah ibu rāga ni ṅhulun</l>
            </lg>
            <lg n="2">
               <l n="a">saṇḍaṅ bhakta samotusankv apuyəṅ an layat alisuh amet rarâhayu</l>
               <l n="b">ndātan polih aṅel aṅulvan aṅavetan aṅidəri kaḍatvan iṅ musuh</l>
               <l n="c">maṅke pva n hana māskv arūm pakavayaṅ-vayaṅən amərən iṅ pasaṅgaman</l>
               <l n="d">tan pātmā rasa kaprəman saśayanânəkənakəna śarīra ni ṅhulun</l>
            </lg>
            <lg n="3">
               <l n="a">nāhan de naranātha mojar avuyuṅ sira vəkasan adoh suputrikā</l>
               <l n="b">śrī putrī katibān ujar haji tan eṅəh apuji sira yan tuhan-tuhan</l>
               <l n="c">ājñālaṅghana yogya danḍan apa tan  hana sahur ira pakṣa māliha</l>
               <l n="d">simbantən haji molihâmidhi balik sira kavidhi dinaṇḍa niṅ smara</l>
            </lg>
         </div>
         <div type="canto" n="94" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">sakveh saṅ marək uttamottama vival mundur paḍâmid miṅe*</l>
               <l n="b">aṅheman ri narendra yan sira tan antuk śrī suputrī mulat</l>
               <l n="c">mvaṅ strī-strī paricārikā paḍa humuṅ maṅyogyanî saṅ prabhu</l>
               <l n="d">ḍyam têkî vəkasan tuhun hana mulat yan saṅ Sunandâṅucap</l>
            </lg>
            <lg n="2">
               <l n="a">rakryan tiṅhalanâtpada nrəpati sākṣāt ṣaṭpadâmet səkar</l>
               <l n="b">maṅher-her i daləm taman makapaṅanty-antyan kucup niṅ mənur</l>
               <l n="c">maṅke n mūr aṅalih cumuṇḍuk i Vidarbhâpakṣa tan mantuka</l>
               <l n="d">āpan marma nira n ḍatəṅ kita karəṅv an paṅjrah iṅ campaka</l>
            </lg>
            <lg n="3">
               <l n="a">śrī Hemāṅgada laṅva-laṅvan asana ndātan məkar kābunan</l>
               <l n="b">saṅsāra kṣaya saṅsayâluru lume de niṅ Smarākhyâpanas</l>
               <l n="c">heman māsku kucup ni buddhi nira yan tan sanmatan kāsihan</l>
               <l n="d">ṅhiṅ gānya n məkara n kitâṅlavada māskv âpan gərəh niṅ kapat</l>
            </lg>
            <lg n="4">
               <l n="a">vvantən rājya nirê* Kaliṅga kita yogya hyaṅ-hyaṅanyâhaləp</l>
               <l n="b">təkvan parśva nikaṅ Mahendragiri hetunya n kadîndrālaya</l>
               <l n="c">gəntər ny ampuhan iṅ mahodadhi karəṅv âgənturan tan pəgat</l>
               <l n="d">aṅhiṅ donya mamuṅva saṅ prabhu lavan māsku n katurvān apə̄m</l>
            </lg>
            <lg n="5">
               <l n="a">rakryan tan kasasar hayunta kavavê saṅ nātha Hemāṅgada</l>
               <l n="b">āpan buddhi nirâbənər tan arusit vruh ry ambək iṅ dug rimaṅ</l>
               <l n="c">hənvanta n marəkê kisapvan ira kevalya ṅhulun tan saha</l>
               <l n="d">yêkī don i manəhta mājara ri mārganta n sukhâsaṅgama</l>
            </lg>
            <lg n="6">
               <l n="a">aṅhiṅ yogya sivinta tan patatalan trus tuñjuṅ iṅ kaprabhun</l>
               <l n="b">prajñā vany anulus bisâṅaji dhanurvedâdhika vruh nira</l>
               <l n="c">yan riṅ kīrty anivārya śuddha hana sor niṅ candravimbâkucəm</l>
               <l n="d">tustus niṅ ratu śakti digjaya səkar tajy aṅkuran kṣatriya</l>
            </lg>
            <lg n="7">
               <l n="a">nāhan de niṅ amet* manis niṅ aṅucap mambə̄ juruh kābunan</l>
               <l n="b">antuk niṅ maṅalap manis ni kakavin saṅ vr̥ḍdha vr̥ddhîṅ* laṅə̄</l>
               <l n="c">ndātan paṅgarit ardha tan rəsəp i buddhi śrī narendrātmajā</l>
               <l n="d">luṅhā vruh tumuluy sira n kinəḍapan de saṅ Sunandâṅalih</l>
            </lg>
            <lg n="8">
               <l n="a">śrī Hemāṅgada kāri keraṅan akiṅkiṅ tan vənaṅ sāhasa</l>
               <l n="b">maṅgâmora makilya-kilyana tumūtê śrī narendrātmajā</l>
               <l n="c">saṅ hyaṅ Manmatha duṣṭa tan rva təlu pat rovaṅ nirâśâlara*</l>
               <l n="d">yêkī hetu nirâṅikət rasa vilāpâṅras rasanyê hati</l>
            </lg>
         </div>
         <div type="canto" n="95" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">maṅko * pvântənku dentâmbək atiśaya dahat kevalâṅgə̄ṅ* kaputryan</l>
               <l n="b">buddhintâpyak madêṅ harṣa tan akuṅ iṅ akuṅ saṅsayâpy âvalepa</l>
               <l n="c">dentâveh rāga tan popama kadi ginave ləṅləṅâku n tumiṅhal</l>
               <l n="d">māyā muṅgv iṅ crəmin lvirta riṅ apa vənaṅaṅkvâṅisapvê tuvuhta</l>
            </lg>
            <lg n="2">
               <l n="a">saṅ lvīr arcâṅaraṅ* byakta pan ulaha ni māskv i ṅhulun yan pamaṅkva</l>
               <l n="b">saṅ lvir devî tulis tan vuruṅa kasarikâku n marê pamrəmanta</l>
               <l n="c">saṅ lvir vve* niṅ samudrâṅaraṅakən i manahku n surud sihta māsku</l>
               <l n="d">saṅ tuṅtuṅ ni* rvi niṅ ketaka kari kacarik tvaskv i luṅhānta maṅko</l>
            </lg>
         </div>
         <div type="canto" n="96" met="basantatilakā">
        <!--  basantatilakā   – – ⏑ | – ⏑ ⏑ | ⏑ – ⏑ | ⏑ – ⏑ | – ⏓    !-->
            <lg n="1">
               <l n="a">nāhan manis ni paṅikət nira rāgacihna</l>
               <l n="b">śr̥ṅgāra rāsika pinə̄m atəmah vilāpa</l>
               <l n="c">muṅgv î daləm hati ginūḍha raras-rarasnya</l>
               <l n="d">pinrārthanākən ira mətva məne n papaṅgih</l>
            </lg>
            <lg n="2">
               <l n="a">saṅ lvir hyaṅ iṅ jalada* kāṅinan iṅ basanta</l>
               <l n="b">ndātan panis-nisi huyaṅ ni manah niṅ onəṅ</l>
               <l n="c">luṅhā lavan riris i buddhi nirê narendra</l>
               <l n="d">saṅ nātha kāri tələs i drəs i luh nirâṅdyus</l>
            </lg>
            <lg n="3">
               <l n="a">byātīta saṅ prabhu narendrasutā vivakṣan</l>
               <l n="b">dolāyamāna ri turuṅ ni manah nirêsi</l>
               <l n="c">luṅhâmilih-milih i jalva nirê narendra</l>
               <l n="d">himpər səkar midər amet bhramarê kuvuṅnya</l>
            </lg>
            <lg n="4">
               <l n="a">sampun ḍatəṅ sira ri sanmukha saṅ narendra</l>
               <l n="b">śrī Pāṇḍya harṣa kadi tan rat ira n tumiṅhal</l>
               <l n="c">runtuh ləbur manah irâsəmu rāgabahni</l>
               <l n="d">lvir mās hanêṅ muṣa vavaṅ drava de niṅ apvī</l>
            </lg>
            <lg n="5">
               <l n="a">saṅ Pāṇḍya siṅhapuruṣākr̥ti rāgaśatru</l>
               <l n="b">śrī putrikâciri vədi n para riṅ paḍə̄man</l>
               <l n="c">sə̄h buddhi sattva naranātha paḍâvrəg avri</l>
               <l n="d">keṇḍit manah nira lavan kuṅ irê daləm tvas</l>
            </lg>
            <lg n="6">
               <l n="a">sampun pətəṅ tvas ira sə̄h turidâṅaveśa</l>
               <l n="b">aṅhiṅ hiner silih asih naranāthaputrī</l>
               <l n="c">āpan katon mukha nirâsəmu śītaraśmi</l>
               <l n="d">yêkī nimitta nira mojar amanva-manva</l>
            </lg>
         </div>
         <div type="canto" n="97" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">ṅke siṅhāsana māskv aluṅguha paran karaṇa niṅ aṅadəg baṅun vival</l>
               <l n="b">rākantâlavas aṅrəṅə̄ ri hayu rakryan ika karaṇa ni ṅhulun ḍatəṅ</l>
               <l n="c">təkvan śrī naranātha Bhoja maṅutus ḍatəṅa ri səḍəṅ* iṅ svayambara</l>
               <l n="d">nāhan taṅ karas esi bhāṣa pahulaṅkva ri kita yayi hantusākəna</l>
            </lg>
            <lg n="2">
               <l n="a">vruh ku n tan paṅənoha kuṅku ri kitâpan ahayu sakadaṅ lavan Ratih</l>
               <l n="b">tuṅgal rakva rarasta riṅ mukha lavan rəsəp i raras i māsku riṅ pupū</l>
               <l n="c">rāgaṅkv îbu hanêṅ təṅahta kapipis lara turida kinə̄lva riṅ susu</l>
               <l n="d">lampūn kaprəma riṅ pasaṅgaman i paṅhapit i vətis i māsku ri  ṅhulun</l>
            </lg>
         </div>
         <div type="canto" n="98" met="basantatilakā">
        <!--  basantatilakā   – – ⏑ | – ⏑ ⏑ | ⏑ – ⏑ | ⏑ – ⏑ | – ⏓    !-->
            <lg n="1">
               <l n="a">sojar* narādhipati tan palavan manisnya</l>
               <l n="b">maṅgiṣṭa śiṣṭa mari śiṣṭa sinorakənya</l>
               <l n="c">lvir tan madhu ṅ madhu tinaṇḍiṅakən yayān sor</l>
               <l n="d">lambā manis-manis ikaṅ gula tan panaṅkəp</l>
            </lg>
            <lg n="2">
               <l n="a">śrī putrikā sira mulat ri harəp narendra</l>
               <l n="b">ndātan kapūhan apa tan hana paṅgaritnya</l>
               <l n="c">mogâkalis manah irâsəmu tan panaṅgəl</l>
               <l n="d">kady adva tiṅhal ira kevala tan papiṅrva</l>
            </lg>
            <lg n="3">
               <l n="a">do-doh i buddhi nira niścaya saṅ Sunandā</l>
               <l n="b">śrī Pāṇḍya tiṅhal ira kady aṅutus maṅədva</l>
               <l n="c">ndan saṅ kinon ira bisâṅupacāra śabda</l>
               <l n="d">mojar tuhun pali-palin ya təkapnya mojar</l>
            </lg>
         </div>
         <div type="canto" n="99" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">nāhan śrī naranātha Pāṇḍya sira yogya paṅayatan i māsku riṅ hayu</l>
               <l n="b">heman rūmta yatan pagəgvan i manis-manis ira n aṅisapv aṅolakən</l>
               <l n="c">aṅhiṅ sambhava rakvaṅə̄bana huyaṅta saphala parəkənta riṅ tilam</l>
               <l n="d">siṅ sojar haji yan rahasya rasan iṅ śayana kəmitananta cupvana</l>
            </lg>
            <lg n="2">
               <l n="a">yadyastun kita māsku n âməṅ-aməṅêṅ tuha rava kalavan nareśvara</l>
               <l n="b">byaktânaṅśaya cakravāka dadi mānuṣa maṭika-ṭikan mariṅ* ḍarat</l>
               <l n="c">mvaṅ yan karva narendra māsku mahasêṅ pasisi məgila riṅ vvaṅ iṅ pasir</l>
               <l n="d">byaktânəṅgaha deva niṅ mithuna-rāśi mətu harəp ahimya-himyana</l>
            </lg>
            <lg n="3">
               <l n="a">atyantêṅ kalaṅə̄n ləyəp vinulatan patəmu ni ləṅəṅ iṅ pasir vukir</l>
               <l n="b">ndan dūrâmaḍanê laṅə̄ ni patəmunta matəmu kalavan nareśvara</l>
               <l n="c">yadyāpin paḍa riṅ laṅə̄ pisaniṅū kadi rarasa ni māskv asaṅgama</l>
               <l n="d">ṅhiṅ gānyâmaḍanê rarasta raras iṅ Rati Madana n akālihan huləs</l>
            </lg>
         </div>
         <div type="canto" n="100" met="mālinī">
        <!--  Mālinī   ⏑ ⏑ ⏑ | ⏑ ⏑ ⏑ | – – – | ⏑ – – | ⏑ – ⏓  !-->
            <lg n="1">
               <l n="a">nahan ucapan ikâpet-pet manis tan pamandi</l>
               <l n="b">kadi rəsəpa rasanyê buddhi rakryan suputrī</l>
               <l n="c">kunaṅ apa tan ikâṅde harṣa riṅ harṣa niṅ len</l>
               <l n="d">viphala kadi manis niṅ tvak yan iṅ madyasakta</l>
            </lg>
            <lg n="2">
               <l n="a">narapatitanayâṅlih tan sahur lvir tulis mās</l>
               <l n="b">rəṅu nira paṅadeśan yan tan aṅgâmituhva</l>
               <l n="c">kalalu laku nirâṅdoh mūr lavan saṅ Sunandā</l>
               <l n="d">nr̥pati kavəkas ākuṅ* śīghra māvak vilāpa</l>
            </lg>
         </div>
         <div type="canto" n="101" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">rakryan saṅ kəna rāga tībra kaka* rakryan aṅuvatana hayva saṅśaya</l>
               <l n="b">hrū saṅ hyaṅ Madanê hatinta dahutəṅkva bəbədən i taṅanku həmbana*</l>
               <l n="c">ṅhiṅ jampyanta karāsikanku n aməkul garəgətən amijət-mijət susu</l>
               <l n="d">romantâjumən i ṅhulun sadakanaṅkva n anəsəpi laṭinta riṅ tilam</l>
            </lg>
            <lg n="2">
               <l n="a">kocap māsku vicakṣaṇôṇḍahagi yogya panagara bisâmaṅun lulut</l>
               <l n="b">ṅke ta dyah mata ni ṅhulun sipatananta pənədən* usapanta riṅ pusuh*</l>
               <l n="c">yan kālanta pinaṅkvakən vvaya jajaṅku rari siku-sikunta yan cala</l>
               <l n="d">kuṅta mvaṅ turidaṅku pādvakəna māsku patitisana luh maran rapət</l>
            </lg>
         </div>
         <div type="canto" n="102" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">nahan təmahan iṅ prapañca ni manah nr̥pati vahu lipur linaṅvakən</l>
               <l n="b">hanâmbək ira mantukâmruda tuhun mavaraha rumuhun ri saṅ prabhu</l>
               <l n="c">katon ujara niṅ mulat ri sira tan pamahayu kadi buddhi niṅ rare</l>
               <l n="d">ya hetu nira tan vavaṅ mulih aṅantyakən i huvusa niṅ svayambara</l>
            </lg>
            <lg n="2">
               <l n="a">byatīta ri səḍəṅ nira n mari rimaṅ tucapa sahana niṅ vvaṅ iṅ sabhā</l>
               <l n="b">manahnya paḍa pakṣapāta ri narendrasuta tan aharəp ri saṅ prabhu</l>
               <l n="c">paḍâsraṅ aṅucap ry ulih* nr̥pasutā vruh i harəpa nirêri saṅ Haja</l>
               <l n="d">alap ta vus amah nahan liṅ ikanâṅgətəm asahuran atry aṅadvakən</l>
            </lg>
         </div>
         <div type="canto" n="103" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">rāga śrī naranāthaputra masəvə̄ kadi kayu ragas iṅ labuh kapat</l>
               <l n="b">osik buddhi nirê ḍatəṅ nr̥pasutā vinaliṅ ira təkâkisapvana</l>
               <l n="c">agyâveha səpah sakê vaja silih suvala guyu panarka niṅ mulat</l>
               <l n="d">bvat śr̥ṅgāra dahat panāntva nira marma rasa nika rəsəp rinəṅvakən</l>
            </lg>
            <lg n="2">
               <l n="a">ṅke rakryan pakisapvan onəṅ alavas ṅhulun ibu saṅ apiṇḍa nīrada</l>
               <l n="b">saṅ saṅhub ni lulutku saṅ patər i kuṅku kilat i pətəṅ i tvas i ṅhulun</l>
               <l n="c">saṅ rəm niṅ turidâṅalah sih apuput huyaṅ aməkasakən putək hati</l>
               <l n="d">saṅ truh-truh ni laṅə̄ṅku mukṣa hiniḍəp kinisapu sahajâtəmah riris</l>
            </lg>
            <lg n="3">
               <l n="a">donkv aṅlitlita roma rakryan anapak-napaka hayu ni māsku riṅ tilam</l>
               <l n="b">āpan tan hana len pramāṇa ri rarasta n aṅaraṅ aṅisapvakən puḍak</l>
               <l n="c">māskv induṅ huniṅan ṅhulun ri manis iṅ mata sarasija kābunan madhu</l>
               <l n="d">suṅsuṅ rāga təṅah purihta kalavan* pipi taḍaha ni luhta pintanən</l>
            </lg>
            <lg n="4">
               <l n="a">paṅkvankv îbu vətəh turuṅ pinakapaṅrəṅihan iṅ aṅəsah pinaṅkvakən</l>
               <l n="b">tapvan kāni* ləṅənku de ni kuku niṅ hinari-hari miṅe kinolakən</l>
               <l n="c">mvaṅ tapvan katəpak jajaṅku kalavan pipi təkap iṅ arəs kinevala</l>
               <l n="d">ṅhiṅ rakryan karaṇanya n emva ragəta mvaṅ anuluṅa manəmbu-nəmbura</l>
            </lg>
         </div>
         <div type="canto" n="104" met="visarjita">
        <!--  Visarjita   – ⏑ ⏑ | – ⏑ ⏑ | – ⏑ ⏑ | ⏑ ⏑ ⏑ | ⏑ – ⏑ | ⏑ – ⏑ | ⏑ ⏓     !-->
            <lg n="1">
               <l n="a">ṅke saṅ apiṇḍa nirātmaka tinəmahakən maṇi rājasutā</l>
               <l n="b">tan hana ṅūni dəlāha kadi kita sujanma suśīla vagəd</l>
               <l n="c">saṅ dadi janma sakêṅ taya taya kadi rakryan arūm anulus</l>
               <l n="d">māsku śaśāṅkavimāna karika kita maṅdadi marma dahat</l>
            </lg>
            <lg n="2">
               <l n="a">aṅgriṅi* simbali rakryan amarasana mogha təkâṅlarani</l>
               <l n="b">dyahku nihan tuluṅən ṅhulun uvatana kāraṇa niṅ varasa</l>
               <l n="c">griṅ kəna rāga laraṅkv aṅinak-inaki məṅgəp atīs apanas</l>
               <l n="d">māsku mataṅ yan akar pipi guliga təṅah palakun ri kita</l>
            </lg>
         </div>
         <div type="canto" n="105" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">nāhan de saṅ Ajâṅucap mətu raras ni kataruṇan irâṅhiḍəp smara</l>
               <l n="b">mambə̄ turvan i paṅkvan aṅharas i paṅlavad iṅ ahayu riṅ pasaṅgaman</l>
               <l n="c">kady aṅrəṅva rəṅih lavan paṅəsah iṅ kinisapu rasa niṅ vvaṅ aṅrəṅə̄</l>
               <l n="d">śrī devîndumatī pva muṣṭi niṅ akuṅ kapana sira n aṅiṣṭya mintara</l>
            </lg>
         </div>
         <div type="canto" n="106" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">ujar saṅ Aja varṇa varṣa tumibânəkarakən asanâṅrəṅə̄ gərəh</l>
               <l n="b">aśoka ḍinəḍər* savaṅ nr̥pasutā vahu kasiram alūṅ apādapa</l>
               <l n="c">vavaṅ səkar irânəḍəṅ bhramara tan hana vani mara kevalâtilar</l>
               <l n="d">apan saṅ Aja rakva tan vuruṅ aṅol aṅarəkana məne n pamaṅkvakən</l>
            </lg>
            <lg n="2">
               <l n="a">narendratanayâvənəs mulat i rūpa saṅ Aja vavaṅ agriṅ aṅlayuṅ</l>
               <l n="b">kasambət i manis-manis ni luṅid iṅ mata sarasija keṅgutan halis</l>
               <l n="c">huvus vruh i manis nira n kasarik iṅ lituhayu subhagêṅ svayəmbara</l>
               <l n="d">ya kāraṇa nirâharəp marəka paṅkun uvat-uvatanêṅ səpah sarik*</l>
            </lg>
            <lg n="3">
               <l n="a">savet ni pamanas nikaṅ madanabahni ri hati nira maṅkin aṅlare</l>
               <l n="b">tinarka nira rājaputra dadi niṅ Smara saṅ Aja marêṅ svayəmbara*</l>
               <l n="c">muvah saṅ Aja saṅsayânaha-nahā mulat i hayu narendraputrikā</l>
               <l n="d">Ratih karika sinvayəmbarakən* iṅ Madananagara liṅ nirê hati</l>
            </lg>
            <lg n="4">
               <l n="a">sipat nr̥pasutā lutur kadi humer i paṅusapa nareśvarātmaja</l>
               <l n="b">gəluṅ nira baṅun harəp suruyanê jariji nr̥patiputra yan lukar</l>
               <l n="c">aṅrəs kadi harəp kadəmvanana de saṅ Aja mata nirâṅdadak lumuh</l>
               <l n="d">paniṅsət i tapih nirâsəmu harəp lukarana ni taṅan* nr̥pātmaja</l>
            </lg>
            <lg n="5">
               <l n="a">vaja nrəpatiputra kātara rarasnya təka ta mamusuh yan iṅ laṭi</l>
               <l n="b">alal kətə-kətəg nirêṅ jaja lumiṇḍihana jaja narendraputrikā</l>
               <l n="c">asaṅgraha nakhâluṅid taṅan irâmirah aharəp adun lavan susu</l>
               <l n="d">təkêruṅ ira tan pakāla kuməsut səmu-səmu niṅ asəṅhit iṅ pipi</l>
            </lg>
         </div>
         <div type="canto" n="107" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">saṅ mambaṅ Kavidoṣa tan sah i narendrasuta marək amaṅku pavvahan</l>
               <l n="b">lāvan dyah Jayavaspa kāsih ika tan sah i pada naranāthaputrikā</l>
               <l n="c">ndan rakvênalapan səḍəṅnya n ahañaṅ tinut ika mapasah madum tuhan</l>
               <l n="d">təmbenya n sapatiṅhalan paḍa lumuh kavəlas-arəp aluṅluṅan taṅis</l>
            </lg>
            <lg n="2">
               <l n="a">saṅ mambaṅ Kavidoṣa mājar i narendratanaya nəhər aṅhəmū taṅis</l>
               <l n="b">rakryan honya manəhta tiṅhalana pun marika makaṅaran Madhūdakā</l>
               <l n="c">pun muṅgv î hiriṅan marək linihaṅan vagəd araras amaṅku pavvahan</l>
               <l n="d">aṅhiṅ pun juga tan vənaṅ mulat avarṇa lara mata n aṅə̄lakən taṅis</l>
            </lg>
            <lg n="3">
               <l n="a">yadyastun nr̥paputrikā mara məne humaturakəna rūm nirê kita</l>
               <l n="b">rakryan tan vənaṅ edihê sira yadin sira tuməṅəta pun Madhūdakā</l>
               <l n="c">dūra n dhāraka riṅ lara smara manəhta pinasahakən iṅ tuhan-tuhan</l>
               <l n="d">ṅhiṅ maty âṅaraṅê daganta bapa tan panəmu kahulunan sadā marək</l>
            </lg>
            <lg n="4">
               <l n="a">mvaṅ yan śrîndumatī tan aptya ri tuhanku muliha sira tan panoliha</l>
               <l n="b">suṅsut śrī naranātha rakva ri manəhta bapa maṅulanəh turuṅ lipur</l>
               <l n="c">byaktâṅgəgvana səmpalən bapa manəhta bapa kita tan avəlas maṅaryakən</l>
               <l n="d">mātîṅ* māti kināladeśa kadi kambaṅ iṅ asana sinəmpal iṅ kapat</l>
            </lg>
            <lg n="5">
               <l n="a">nāhan liṅnya nəhər tumuṅkul anaṅis tucapa ta panaṅis Madhūdakā</l>
               <l n="b">hāh rakryan kadi riṅ paṅipyan ahurip takari manə-manəhta tiṅhali</l>
               <l n="c">nāhan pun Madhusūdanâmvaṅi narendrasuta marək amaṅku pavvahan</l>
               <l n="d">kəmbəṅ-kəmbəṅ i luh nipun* marahakən sih ipun arabi tan vənaṅ mulih</l>
            </lg>
            <lg n="6">
               <l n="a">maṅke ry antuk ipun tumūt ri naranāthatanaya baṅun aṅhuvus-huvus</l>
               <l n="b">tan lot ṅgānya pun aṅhiḍəp turida rāga kadi vuruṅa matya monəṅa</l>
               <l n="c">yêkā hetu nipun təkâhañutan aṅlalu pəjahana de nareśvara</l>
               <l n="d">aṅhiṅ luh ni manəhta kahyuna nipun rurubakəna lavan ṅrəs iṅ taṅis</l>
            </lg>
            <lg n="7">
               <l n="a">ājñā śrī naranātha ṅūni ḍumavuh ri para panəpi riṅ pasir vukir</l>
               <l n="b">an pun patyana tūt tlasən* haḍaṅən iṅ havan i havan ipun marêṅ musuh</l>
               <l n="c">maṅke n tan hana patya-patyana sadoṣa nipun i səḍəṅ iṅ svayambara</l>
               <l n="d">pun ṅgānyêka dumeh pun ahyuna mulat-mulata juga savet ny unəṅ nipun*</l>
            </lg>
            <lg n="8">
               <l n="a">hāh rakryan siha rakryan iṅ manə-manəh ṅhulun ibu pituhun ṅhulun tuhan</l>
               <l n="b">nāhan śrī naranāthaputra pakisapvan ibu ri sira hayva tâvihaṅ</l>
               <l n="c">āpan yan tuna kūṅ i māsku ri sirâpa ta haməṅana ni ṅhulun məne</l>
               <l n="d">tan vandhyā mati karva pun Madhu manəhta tuhan i huvus iṅ svayambara</l>
            </lg>
            <lg n="9">
               <l n="a">marmā de Jayavaspa mojar ataṅis təka hirəṅ i narendrakanyakā</l>
               <l n="b">pantəs-pantəs apolahan marək atakvan i manah ira riṅ nr̥pātmajā</l>
               <l n="c">siṅ solahnya vagəd hanan pamisusal-misusal api calâṅrəṅih-rəṅih</l>
               <l n="d">kədv âkon marəkâkisapvana nəhər mulat arəṅu vaśâṅdələ̄ mata</l>
            </lg>
         </div>
         <div type="canto" n="108" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">sampun dyah Jayavaspa mojar irikā ta dyah Sunandâṅucap</l>
               <l n="b">rakryan tiṅhalananta māsku saṅ Ajâtyantêṅ haləp riṅ sabhā</l>
               <l n="c">putra śrī Raghu potrakê haji Dilīpâṅhiṅ kadaṅtâparək</l>
               <l n="d">śuddhakṣatriya sūryavaṅśa taruṇâṅhiṅ śakti maṅke n raray</l>
            </lg>
            <lg n="2">
               <l n="a">vasvāsənta haləp nirâṅdaśaguṇê rūm niṅ tulis mās tatur</l>
               <l n="b">varṇākāra nirâmarājaya ri varṇākāra niṅ campaka</l>
               <l n="c">muṅgv î pāda nirâlavan mirah i kəmbaṅ niṅ tavā kedəkan</l>
               <l n="d">aṅhiṅ ketaka lot pinaṅkvakən ira n lvirnya n vətistâlaris</l>
            </lg>
            <lg n="3">
               <l n="a">tan sāhêṅ śarapuṣpa kenaka nirâpan lvir Smarâṅiṇḍarat</l>
               <l n="b">mvaṅ maṅgəgvana puṣpacāpa ri kiva n paṅde* raras niṅ mulat</l>
               <l n="c">pantəs muṅgva ri citta niṅ rara sujanma n sūkṣma tan pāvaka</l>
               <l n="d">yogyâmaṅkva ri māskv apan paḍa lavan devī Ratih riṅ hayu</l>
            </lg>
            <lg n="4">
               <l n="a">nāhan raśmi nikāṅ ujar təka rəsəp ri tvas narendrātmajā</l>
               <l n="b">sampun vaspada kuṅ nirê saṅ Aja marma dyah Sunandā sukha</l>
               <l n="c">ndan mogâṅjrum apet prahelika laṅə̄ siṅgih juga n* strī kavi</l>
               <l n="d">denyâṅjrum rasa guyva-guyvan araras ndātan təke jro* hati</l>
            </lg>
         </div>
         <div type="canto" n="109" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">rakryan tan sasivinta māsku sira de ni karakətan irâṅurən laṅə̄</l>
               <l n="b">riṅ* tāman sira menduṅ-enduṅan aśoka məkar inarəkan pinaṅkvakən</l>
               <l n="c">aṅkən māsa kapat mahas-mahas adoh sahaja majamahan karas tanah</l>
               <l n="d">praṅ-praṅ ciṇḍaga ketakī pracacah akṣara salavas irâsih iṅ ṭikā</l>
            </lg>
            <lg n="2">
               <l n="a">rakryan maṅsula māsku saṅ ratu kabeh muvah ibu parananta vasvasən</l>
               <l n="b">piṅ pat piṅ lima vaspadākəna raras nira valuyana hayva saṅśaya</l>
               <l n="c">yadyastun sira nora kāptya ni manahta muvah uvahana ṅ svayambara</l>
               <l n="d">ṅkā ta dyah t adulur pahur-hurakənanta sira lamakananta mantuka</l>
            </lg>
            <lg n="3">
               <l n="a">nāhan denya n amet prahelika laṅə̄ rasa kakavin anambyakən manis</l>
               <l n="b">ndan simbantən adoha buddhi nira maṅkin arumah apulaṅ lavan smara</l>
               <l n="c">tan vruh ry ambək irê narendrasuta yan sira vinarahakən marêṅ laṅə̄</l>
               <l n="d">tan pendah lara koluran* turida rāga nira ri saṅ Ajâvuvuh laṅə̄</l>
            </lg>
            <lg n="4">
               <l n="a">ndān ambək saṅ Ajânahā sira ri buddhya narapatisutā n tan ahyuna</l>
               <l n="b">āpan tan huniṅê haləp niṅ asəkar-taji vədi mulatêṅ ajoṅ kuniṅ</l>
               <l n="c">tan hep-hepən anivya riṅ kadi sirâpi puji sinahuran patik haji</l>
               <l n="d">riṅ siṅhāsana saṅ katiṅgal  aṅaraṅ paḍa ləṅəṅ aṅikət pralāpita</l>
            </lg>
            <lg n="5">
               <l n="a">aṅlampū saṅ Ajânahən turida māry amalar i harəpā suputrikā</l>
               <l n="b">āpan tan ratu liṅ nirêry avak ira prabhu tuvi sira tan kinahyunan</l>
               <l n="c">enak riṅ vəkasan manah nira harəp-harəpən amənaṅêṅ svayambara</l>
               <l n="d">molah bāhu nirê təṅən marahakən ri pamənaṅa nirêṅ svayambara</l>
            </lg>
            <lg n="6">
               <l n="a">ṅkā n jātismara putrikâtutur i rūpa saṅ Aja ri səḍəṅ nirâpsara</l>
               <l n="b">riṅ svarga n pakurən lavan sira tuhun kapalaṅ-alaṅ i tan sih iṅ Vidhi</l>
               <l n="c">maṅke pva n paḍa janma mānuṣa sirâtutur i silih asih nirâlavas</l>
               <l n="d">vruh meraṅ kadi tan priyâpriya ri kāla nira n atəmu riṅ surālaya</l>
            </lg>
            <lg n="7">
               <l n="a">kāla śrîndumatī kapāśa təkap iṅ lara turida ḍinaṇḍan iṅ smara</l>
               <l n="b">rāgâṅaṇḍəhi sāhasâmarəpəki tvas ira rasa kapatya riṅ sabhā</l>
               <l n="c">yekā hetu nira n harəp marəka riṅ nr̥patanaya palar sirâsiha</l>
               <l n="d">āpan yogya pakāśrayan saphala paṅgajaha maḍəmana ṅ smarānala</l>
            </lg>
            <lg n="8">
               <l n="a">ratnânopama  candrasūryaja kaluṅ-kaluṅ ira naranāthaputrikā</l>
               <l n="b">yêka n pavvat irê narendrasuta rāgapahula sumənə̄ marê mukha</l>
               <l n="c">embuh teja nikā səḍəṅnya kinaluṅ-kaluṅakən ira riṅ nr̥pātmaja*</l>
               <l n="d">lvir devī Ratih aṅhyasi Smara sira n paṅamər aṅənakən kaluṅ-kaluṅ </l>
            </lg>
         </div>
         <div type="canto" n="110" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">nr̥pātmaja mulat ry avak nira sukhâmbək ira n amənaṅ iṅ svayambara</l>
               <l n="b">paḍâṅrahati cakṣur ādi nira molih i turida narendraputrikā</l>
               <l n="c">təkê mukha nirâprih olih inusap hariṅət ira tumus təkê jaja</l>
               <l n="d">ginañjar ira riṅ sərəh vaja nirâsəmu-səmu guyu sabhya riṅ sabhā</l>
            </lg>
            <lg n="2">
               <l n="a">para prabhu sirâlarâlah arəbut ri turida naranāthaputrikā</l>
               <l n="b">paḍânəsəl avak nirâlaraṅ anaṇḍaṅ inucap ira duryaśaprabhu</l>
               <l n="c">gəluṅ nira rusak mure n inalapan makuṭa nira katon paḍâkucəm</l>
               <l n="d">tiḍəm vaja nirâsamun mari lumə̄ṅ hinilan ira sərəh məṅəs-məṅəs</l>
            </lg>
         </div>
         <div type="canto" n="111" met="giriśa">
        <!--  giriśa   ⏑ ⏑ ⏑ | ⏑ ⏑ ⏑ | – – – | – – ⏑ | ⏑ ⏑ ⏑ | ⏓    !-->
            <lg n="1">
               <l n="a">hənəṅakəna narendra śrī putrī sira caritan</l>
               <l n="b">mulih aṅalihi ḍampâvās de niṅ mulat i sira</l>
               <l n="c">paḍa sukha paḍa harṣânəmvākən kaharəp ira</l>
               <l n="d">patəmu nira vinasvās devī deva piniturun</l>
            </lg>
            <lg n="2">
               <l n="a">kaka-kaka nira mantən denyâpet vulat amanis</l>
               <l n="b">akusikan apəgâprih yan lampah paḍa balisah</l>
               <l n="c">silih usap i mukhâpan rūkṣa glāna hariṅətən</l>
               <l n="d">vuvuh i hayu nikâṅhiṅ tiṅhalnyârəṅu n ahuyaṅ</l>
            </lg>
            <lg n="3">
               <l n="a">paḍahi paḍa guməntər muny asraṅ-sraṅan i harəp</l>
               <l n="b">grəbəg i laku nikaṅ vvaṅ sāmānyâṅiriṅ adulur</l>
               <l n="c">ri harəp i vuri lumrā sakveh niṅ para pajurit</l>
               <l n="d">saha curiga karəsrəs maṅrakṣê nr̥patanaya</l>
            </lg>
            <lg n="4">
               <l n="a">ri təka nira maluṅguh riṅ paryaṅka maṇimaya</l>
               <l n="b">kaka-kaka para guṇḍik muṅgv î  sor paḍa humarəp*</l>
               <l n="c">kadi talaga patīrthan sakveh niṅ marək apupul</l>
               <l n="d">nr̥pasuta nr̥paputrī tan pendah kumuda məkar</l>
            </lg>
            <lg n="5">
               <l n="a">tucapa ta para taṇḍa n tan sthity âkuṭa-kaṭikan</l>
               <l n="b">pijər aṅarahakən vvaṅ siṅ yogyâṅatər-atəra</l>
               <l n="c">hana sira viku vr̥ddhācārī motus atavura</l>
               <l n="d">amilihi śubhasaṅjñā mvaṅ saṅ vruh-vruh atavura</l>
            </lg>
            <lg n="6">
               <l n="a">səḍəṅ atavur ahosan ginyākən sira huvusa</l>
               <l n="b">curiṅ amarəṅi ghaṇṭârūm lālitya tan asarag</l>
               <l n="c">paḍahi niṅ atavur śabdanyâraśmi puja-pujān</l>
               <l n="d">mahuvusan i huvus niṅ pañcabrahma kinənakən</l>
            </lg>
            <lg n="7">
               <l n="a">təlas ika ginuvantən śuddha ṅ mūla patavuran</l>
               <l n="b">śarava kalaśa lāvan śrāntimrət paḍa sumaji</l>
               <l n="c">ghaṭa kanaka vavan tīrthâtiṅkah marək atatā</l>
               <l n="d">paḍa hana pinalaṅkan salvir niṅ saji humaḍaṅ</l>
            </lg>
            <lg n="8">
               <l n="a">huvus asaji pari rvaṅ saṅghârpat* saha pipisan</l>
               <l n="b">pasikəpan ika tan sah soṅgvan mvaṅ hapit ajajar</l>
               <l n="c">saṅ Aja sira maluṅguh ṅkāna mvaṅ nr̥paduhitā</l>
               <l n="d">səmu ni manah irêraṅ yan tuṅkul baṅun aṅurit</l>
            </lg>
            <lg n="9">
               <l n="a">vidhi nr̥pati paṅajyan devī maṅdyusa ri sira</l>
               <l n="b">nr̥patanaya lavan śrī devī śuddha manah ira</l>
               <l n="c">ndan i huvus ira dinyus-dyus pahyas nira kuməñar</l>
               <l n="d">kadi salaga kalahrvan məmbaṅ vāhu kajavuhan</l>
            </lg>
            <lg n="10">
               <l n="a">nr̥pavaraduhitâdan siñjaṅ vāhu sinalinan</l>
               <l n="b">tapih ira katutuṅkul maṅde tuṅkula saṅ Aja</l>
               <l n="c">dumadak amuharâśrī siṅ dodot nr̥patanaya</l>
               <l n="d">silih asiha nirâṅhiṅ don iṅ vastra silih asih</l>
            </lg>
            <lg n="11">
               <l n="a">atha ri huvus irâhyas prāpta mpuṅkv aṅarahakən</l>
               <l n="b">sira tumuluy adandan sakveh niṅ marək aṅiriṅ</l>
               <l n="c">i lari nira cumuṇḍuk riṅ devagrəha madulur</l>
               <l n="d">dvijavara sira masyaṅ tan sāhê hiriṅan ira</l>
            </lg>
            <lg n="12">
               <l n="a">huvus ajajar aluṅguh tapvan vanva silih asih</l>
               <l n="b">sinivikaraṇa de saṅ paṇḍya brāhmaṇa matuha</l>
               <l n="c">saṅ amava kuśapāśâṅgyākən mādəga ri sira</l>
               <l n="d">kadi məbəda sira n tan sāhâtəmva silih asih</l>
            </lg>
            <lg n="13">
               <l n="a">ri səḍəṅ ira tinuntun de saṅ brāhmaṇa ri harəp</l>
               <l n="b">kumuliliṅi bhaṭārâgni mvaṅ kāsih ira tumūt</l>
               <l n="c">dvijavara paḍa saśrī masraṅ veda nira humuṅ</l>
               <l n="d">abhinava kadi kumbaṅ molih kəmbaṅ iṅ asana</l>
            </lg>
            <lg n="14">
               <l n="a">hyaṅ Anala sukha harṣa n ton saṅ rvâṅidəri sira</l>
               <l n="b">dilah ira paṅadeśan tan suṇḍe malad aṅadəg</l>
               <l n="c">nr̥pavaraduhitâgyaṅ mogânolih i saṅ Aja</l>
               <l n="d">səmu ni vulat irâjar yan piṅ sapta sira midər</l>
            </lg>
            <lg n="15">
               <l n="a">muvah ajajar aluṅguh kālih-kālih  ira marək</l>
               <l n="b">kətər i taṅan ira n vahv âpāṇigraha* rumaras</l>
               <l n="c">paḍa parəṅ anibākən pūrṇāhūti* saha samit</l>
               <l n="d">Śiva sakala bhaṭārâgni n sākṣī niṅ avivaha</l>
            </lg>
         </div>
         <div type="canto" n="112" met="vaṅśastha">
        <!--  Vaṅśastha   ⏑ – ⏑ | – – ⏑ | ⏑ – ⏑ | – ⏑ ⏓     !-->
            <lg n="1">
               <l n="a">huvus mamūjā ri bhaṭāra Pāvaka</l>
               <l n="b">parəṅ sirânəmbah inastvakən jaya</l>
               <l n="c">lavan savīja n sinivi n jayêṅ raṇa</l>
               <l n="d">muvah pratiṣṭhênabhivāda śāśvata</l>
            </lg>
            <lg n="2">
               <l n="a">śinaṅkhapāṇyan sira de mahādvija</l>
               <l n="b">muvah mahāpaṇḍita śaiva sogata</l>
               <l n="c">maśaṅkhapāṇî* sira len mahāguru</l>
               <l n="d">huvus vineh uttamadāna* de haji</l>
            </lg>
            <lg n="3">
               <l n="a">mijil suputrī kalavan nr̥pātmaja</l>
               <l n="b">paḍâpatəmvan vulat esi manmatha</l>
               <l n="c">harəp gumuyva nrəpaputrikâviraṅ</l>
               <l n="d">tumuṅku-tuṅkul matukup-tukup tutuk</l>
            </lg>
            <lg n="4">
               <l n="a">marək vruh ī tiṅkah ikaṅ pasaṅgrahan</l>
               <l n="b">hatəp nikaṅ ḍampa vineh sumiṅhita</l>
               <l n="c">narendraputrâṅgənəṅî suputrikā</l>
               <l n="d">parəṅ manuṅgaṅ vəkasan paḍâraras</l>
            </lg>
            <lg n="5">
               <l n="a">səkar taji śrī naranāthaputrikā</l>
               <l n="b">tiliṅ kagiṅgaṅ kalavan tutup gəluṅ</l>
               <l n="c">*narendraputrâmahajəṅ  sakê vuri</l>
               <l n="d">anəmvakən leśya sukhâṅharas pipi</l>
            </lg>
            <lg n="6">
               <l n="a">alakva-lakvan paripūrṇa riṅ haləp</l>
               <l n="b">tabaṅ-tabaṅ ramya karəṅv avaṅsulan</l>
               <l n="c">kiduṅ kinaṅsyan muravanya tan humuṅ</l>
               <l n="d">lalitya tan karkaśa saṅsayâraras</l>
            </lg>
            <lg n="7">
               <l n="a">mr̥daṅga sampun suməneha paṅruhun</l>
               <l n="b">hanâtəkap len sinameni riṅ kiduṅ</l>
               <l n="c">ṇḍək-əṇḍəkan prāya ni de nikā muni</l>
               <l n="d">ləṅəṅ karəṅv âsəmu paṅgyat iṅ javuh</l>
            </lg>
            <lg n="8">
               <l n="a">payuṅ putih rvarva manimbaṅî sira</l>
               <l n="b">parəṅ lumampah tan adoh paḍâṅadəg</l>
               <l n="c">pujut lavan jəṅgi rarâmavâhirəṅ</l>
               <l n="d">baṅun graha rva-rva paḍâṅgayar vulan*</l>
            </lg>
         </div>
         <div type="canto" n="113" met="giriśa">
        <!--  giriśa   ⏑ ⏑ ⏑ | ⏑ ⏑ ⏑ | – – – | – – ⏑ | ⏑ ⏑ ⏑ | ⏓    !-->
            <lg n="1">
               <l n="a">ri huvus ira təkêṅ paprāsan bvat suranagara</l>
               <l n="b">sahana-hana nikaṅ vvaṅ bhakty âṅañjali ri sira</l>
               <l n="c">pasaji ri sira hampyal dantâśrī sira n apupul</l>
               <l n="d">kadi Surapati saṅkêṅ svarga mvaṅ Suramahiṣī</l>
            </lg>
            <lg n="2">
               <l n="a">tucapa haləp ikaṅ paprāsan dug sira vinaraṅ</l>
               <l n="b">kadi humarasa vimba hyaṅ candrārka vinulatan</l>
               <l n="c">təka riṅ alun-alun sə̄h luṅsir baṅ hinatəpakən*</l>
               <l n="d">paḍa kadi gunuṅ āpuy* muntab de niṅ aṅin adrəs</l>
            </lg>
            <lg n="3">
               <l n="a">rasa bubula təṅah niṅ rājyâpan paḍa gumərəh</l>
               <l n="b">para ratu saha gəṇḍiṅ goṅ rojeh tabə-tabəhan</l>
               <l n="c">apituvi para taṇḍâsraṅsāṅan midər aritan*</l>
               <l n="d">saha paḍahi guməntər lagy atry âsurak aṅavat</l>
            </lg>
            <lg n="4">
               <l n="a">para vidu səḍəṅ ayvan saṅ taṅkil hyaṅ acarita</l>
               <l n="b">paḍa gumuyu kapūhan sakveh niṅ vidu binisa</l>
               <l n="c">hana kavatək ujarnya n guyv âvarṇa macarita</l>
               <l n="d">uḍuh uḍuh uḍuh āh āh hā hā hāh bisa dahatən</l>
            </lg>
            <lg n="5">
               <l n="a">sahana niṅ abañol denyâṅguyvākəna puraci</l>
               <l n="b">aṅigəl-igəl agəṅ-gə̄ṅan koṇṭol paḍa mətətəṅ* </l>
               <l n="c">vəlu sakəbəh* agasyak ndan mogâvədi vəkasan</l>
               <l n="d">kaguyu-guyu kagə̄man yan prāpta ṅ vəlu sabaṭaṅ</l>
            </lg>
            <lg n="6">
               <l n="a">pirus amirusi* menmen denyâmet pacəh acəməh</l>
               <l n="b">rabi nika bisa pantəs denyâbhāvaka maṅəyəh</l>
               <l n="c">laki nika mulat aṅdrəṅ kahyun-hyūn aṅuṅas*-uṅas</l>
               <l n="d">kadi vəḍus anut añjyan yan təṅhā təka muriṅis</l>
            </lg>
            <lg n="7">
               <l n="a">ikaṅ amacaṅah olih guyv aprih paḍa sinurak</l>
               <l n="b">təkap ika nini-niny elik masvāmi vərə-vərəh</l>
               <l n="c">paḍa bisa ṅ avayaṅ vvaṅ denyâṅguyvakən atarik</l>
               <l n="d">pacəh ika kaki-kaky akrak ginyat mulih akusa</l>
            </lg>
            <lg n="8">
               <l n="a">sahana nika pinaṅguṅ tūt padv âbhinava katon</l>
               <l n="b">paḍa gumuruh avantus sakveh niṅ guyu gumətər</l>
               <l n="c">bari-bari kapacəh niṅ vvaṅ thāni n gumuyu kəkəl</l>
               <l n="d">patəmu ni pasurak niṅ vvaṅ kady ampuhan apagut</l>
            </lg>
            <lg n="9">
               <l n="a">atali-tali kakulvan lornyârəṅgiṅan ajajar</l>
               <l n="b">rasa ḍavuha təkapnya n lumpat-lumpat* api tibā</l>
               <l n="c">milu-milu para raṇḍânonton dan* paḍa gigirən</l>
               <l n="d">paḍa sinurak i lumpatnya n* kālah paḍa kavalik</l>
            </lg>
            <lg n="10">
               <l n="a">amənuhi nagara ṅ vvaṅ thāny akveh madulu-dulur</l>
               <l n="b">vinijilakən ikâsiṅ saṇḍaṅ-saṇḍaṅan* ika mās</l>
               <l n="c">vijah aməli ḍaḍaṅ saṅgiṅ calvan saha kurupuk</l>
               <l n="d">anak ika sukha de niṅ tumpi mvaṅ gaja-gajahan</l>
            </lg>
            <lg n="11">
               <l n="a">hana sira viku saṅkêṅ haryāhâləpir acəpuh</l>
               <l n="b">kasutapan ira maṅde kveh niṅ śiṣya paḍa marək</l>
               <l n="c">tuhun ulah ira pəñcul siṅ-siṅ bhāva nira kiṭuṅ</l>
               <l n="d">siṅ ucapan ira baṅsit yêkī śabda nira rəṅə̄n*</l>
            </lg>
            <lg n="12">
               <l n="a">ra tapa laki kapūhan vahv ânon nagarasabhā</l>
               <l n="b">abhinava mulat iṅ bhogâtyantâmuhara sukha</l>
               <l n="c">kaləvi-ləvih ikaṅ kory alvâgə̄ṅ gupura nikā</l>
               <l n="d">nr̥pati təka salumbuṅ riṅgi ṅgānya tinivikan</l>
            </lg>
            <lg n="13">
               <l n="a">nahan ucapan ira vvantən têkā titir ataña</l>
               <l n="b">paḍa karika ṅ ujar kəto mvaṅ kori hayu nipun*</l>
               <l n="c">kalavan ujar anəṅgah kāri mvaṅ kari liṅ ikā</l>
               <l n="d">sira sumahur agampil mruh-mruh maṅhavag aṅucap</l>
            </lg>
            <lg n="14">
               <l n="a">kṣamakəna bapa dentâtakvan yogya tan ahala</l>
               <l n="b">tumañakən ikanaṅ kori mvaṅ kori paribhaṣa</l>
               <l n="c">paḍa bapa vənaṅ aṅgon yan tuṅgal taliṅa gajah</l>
               <l n="d">kalavan ujar adigra mvaṅ tan padriga rahayu</l>
            </lg>
            <lg n="15">
               <l n="a">nahan ujar ira baṅsit-baṅsit tan ya*  cala nira</l>
               <l n="b">sahana-hana nikaṅ vvaṅ thāny atvaṅ mulati sira</l>
               <l n="c">tapa-tapa nira pəñcul vvaṅ-vvaṅ sākṣara maṅucap</l>
               <l n="d">milu-milu ta ya baṅsit ndan tvaṅnyê sira liṅ ikā</l>
            </lg>
            <lg n="16">
               <l n="a">hənəṅakəna saṅ aṅdon tontonan səḍəṅ aməpəg</l>
               <l n="b">valuyana caritan* śrī putrī mvaṅ nr̥patanaya</l>
               <l n="c">ndan i huvus ira pinrasprās mantuk mara ri daləm</l>
               <l n="d">gərəh ikaṅ arəbut prasprāsan maṅgyat adadakan</l>
            </lg>
            <lg n="17">
               <l n="a">kunaṅ ikaṅ arəbut penī-penī hana ri ruhur</l>
               <l n="b">ulih ika paḍa mūlyâpan vastrâhayu saphala</l>
               <l n="c">binəbədakən ikâkveh len muṅgv iṅ cəṅəl* i gulū</l>
               <l n="d">hilaṅ i cəṅəl ikê sor mvaṅ dodot nika karəbut</l>
            </lg>
            <lg n="18">
               <l n="a">nda tucapa para nāthân sampun* kevvan ira kabeh</l>
               <l n="b">paḍa mamaluyakən mās lāvan vastra pamisalin</l>
               <l n="c">saha manis iṅ ujar ndan liśya n pavvata pahula</l>
               <l n="d">mulih i huvus irâmvit duhkhâsəṅhit i saṅ Aja</l>
            </lg>
            <lg n="19">
               <l n="a">muvah ucapakəna śrī putrī mvaṅ nr̥patanaya</l>
               <l n="b">saṅ amaraṅ i sira strī-strī vr̥ddhā pitu ṅ abuyut</l>
               <l n="c">tuvi kadaṅ ira tan len riṅ sajñâhayu* manulus</l>
               <l n="d">atuha-tuha tinuṅgal sakveh niṅ marək i sira</l>
            </lg>
         </div>
         <div type="canto" n="114" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">bvat Kāmeśvara ratna nīla vinaṅun gr̥ha linaraṅan iṅ huvus prabhu</l>
               <l n="b">lvir padmâsana siṅha rūpa ni sakanya kuməñar abirū paḍâkiris</l>
               <l n="c">kasraṅ de ni sənə̄ nikaṅ kanaka paṅhatəp apituvi sə̄h madhubrata</l>
               <l n="d">sākṣāt  rātri vinətvan iṅ vulan avā linəṅəṅakən i śabda niṅ cucur</l>
            </lg>
            <lg n="2">
               <l n="a">ṅkā devī vinaraṅ lavan saṅ Aja mār hati nira rumaras paḍâvənəs</l>
               <l n="b">ry antuk saṅ mamaraṅ-maraṅ ri sira kāri sira kadi madhubratâsana</l>
               <l n="c">maṅke pva n tuməmu ṅ prayojana ni rāga nira malavas aṅhiḍəp smara</l>
               <l n="d">kady âṅipy aṅisapvakən vulan avâmbək ira n aṅisapu nrəpātmajā</l>
            </lg>
            <lg n="3">
               <l n="a">śrī devîndumatī miṅe tan anumoda ri palaku ṅ asih nr̥pātmaja</l>
               <l n="b">heman luh nira maṅlətuh-lətuhi soca nira kadi saroja kābunan</l>
               <l n="c">moghanya pva mayat-mayat halis irârəṅu-rəṅu kaharas vavaṅ tikəl</l>
               <l n="d">tan pātmā kinisapvakən tvas ira tan pajajamuga rəmək sakê taṅan</l>
            </lg>
         </div>
         <div type="canto" n="115" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">ləṅləṅ niṅ lod ləyəp niṅ vukir inayu papaṅgih nirârok piniṇḍa</l>
               <l n="b">kālaṅkyaṅ mvaṅ rərəb varṇa nira kadi liraṅ kāmukan saṅhub avrā</l>
               <l n="c">himpər saṅ hyaṅ śaśī kəmbar apupul akəmul truh-truh iṅ kāla sandhyā</l>
               <l n="d">devī devârdhanārīśvara patəmu nira lvir ṭikâkarva-karvan</l>
            </lg>
            <lg n="2">
               <l n="a">saṅ kady Ânaṅga māry âtanu mijil atəmah rājaputrâdvitīya</l>
               <l n="b">marmâpet sih tan imbâməkul aṅamər-amər cumbu-cumbv âṅalap sor</l>
               <l n="c">sotan ta ṅ vvaṅ riris kāṅinan apənəd arūm paṅhilaṅ rāgabahni</l>
               <l n="d">pə̄mpə̄man rāsika lvir nira paliḍah iṅ elik miṅe riṅ kisapvan</l>
            </lg>
            <lg n="3">
               <l n="a">mambə̄ sub niṅ smarâṅde huyaṅ i hati nirâvarsih aprih rasanya</l>
               <l n="b">sumyuk taṅ rāgavarṣâṅapitu makəcəhan lagy avantə̄ raras tvas</l>
               <l n="c">atruh-truh harṣacittâmarupuhi turidâvah-vahan sanmatâgə̄ṅ</l>
               <l n="d">tr̥ṣṇâṅumbaṅ lavan sih manis iṅ ujar arūm saṅsayâdrəs hilīnya</l>
            </lg>
         </div>
         <div type="canto" n="116" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">saṅ hyaṅ-hyaṅ ni laṅə̄ku māvak aśarīra mətu ri paṅaveśa niṅ smara</l>
               <l n="b">lvir devī sakalânurun bəsur i ramya niṅ aməṅ-aməṅ iṅ surālaya</l>
               <l n="c">lakṣmī niṅ nagarī turuṅ matəmahan karika kita viśāta lālana</l>
               <l n="d">saṅ sākṣāt pratimâṅaraṅ hulun anugrahana tariman aṅharas pipi</l>
            </lg>
            <lg n="2">
               <l n="a">ṅūnî kāla nikaṅ svayambara mijil kita kadi vijil iṅ niśākara</l>
               <l n="b">sakveh saṅ pininaṅ prabhāva nira sə̄h murub aṅabar-abar təkêṅ laṅit</l>
               <l n="c">rākantânvam alək tathāpi kita harṣa tan aharəp i vīrya saṅ prabhu</l>
               <l n="d">gə̄ṅ niṅ prihku lavan* sih iṅ hyaṅ aṅiriṅ ri ḍavuh i turidanta ri ṅhulun</l>
            </lg>
            <lg n="3">
               <l n="a">maṅke muṅgah apə̄m valiṅku ta kataṅgamaṅakəna pamaṅku ni ṅhulun</l>
               <l n="b">seṅərku n dinələ̄ ndatan tinarimâṅusapi hariṅət i vvit iṅ susu</l>
               <l n="c">dentâhyun kadi guyva-guyvan iṅ apa n rəsəpa pisaniṅū təkê hati</l>
               <l n="d">siṅ solahku sinikvakənta tinəpak hana tinama rare pinīḍana</l>
            </lg>
            <lg n="4">
               <l n="a">nāhan de nr̥paputra harṣa maṅənākən ucapan amanis priyambada</l>
               <l n="b">aṅluṅlūṅi laṅə̄ hanan pakakavin kakavin aṅarəki nrəpātmajā</l>
               <l n="c">mogâtə̄n aṅusap jajâṅəluk-əluk  ləṅən araras amaṭya-maṭyani</l>
               <l n="d">pet-pet rāga mamanva-manva maməpər-məpər ataña ri mūlya niṅ tapih</l>
            </lg>
         </div>
         <div type="canto" n="117" met="visarjita">
        <!--  Visarjita   – ⏑ ⏑ | – ⏑ ⏑ | – ⏑ ⏑ | ⏑ ⏑ ⏑ | ⏑ – ⏑ | ⏑ – ⏑ | ⏑ ⏓    !-->
            <lg n="1">
               <l n="a">śrîndumatī kakənan viṣa niṅ ujar arūm sumusuk ri hati</l>
               <l n="b">ndan kadi tan huniṅā pavulatan ira mogha mahâpi hade</l>
               <l n="c">rvā ṅ katahā n uduhən brituha vilaja hetu nirâpi tulak</l>
               <l n="d">rāga nirâṅulanəh tuhun avədi kavəs riṅ ulah kavava</l>
            </lg>
            <lg n="2">
               <l n="a">marma nirâvri lanâkiput avədi kasiṅkaba siñjaṅ ira</l>
               <l n="b">tan huniṅan tinañan lara ni vətu ni luh nira niṣkaraṇa</l>
               <l n="c">nora vaneh paran iṅ manah apəga kumə̄l vinisik-visikan</l>
               <l n="d">ṅhiṅ panamantara ri sru saṅ Aja viniveka nirê tvas ira</l>
            </lg>
            <lg n="3">
               <l n="a">sāma paran* vənaṅânulaka ri paməkulnya tan eraṅ aməl</l>
               <l n="b">dāna paran* ta kunaṅ vənaṅ anuculanê paṅagəmnya tapih</l>
               <l n="c">bheda paran vənaṅanya kumavaśakəna bvat i rāga nira</l>
               <l n="d">daṇḍa jugênaka liṅ nira nəhər anəpak jaja sāhasika</l>
            </lg>
            <lg n="4">
               <l n="a">kāla nira n panəpak taṅan ira kadi pādapa molah alon</l>
               <l n="b">mambət ikaṅ luṅayan kadi lurus iṅ aśoka tinūb niṅ aṅin</l>
               <l n="c">tiṅhal irârəṅu mogha kadi sarasijê təka niṅ bhramara</l>
               <l n="d">suṅsut irê nr̥paputra  hana kadi gula drava de niṅ əbun</l>
            </lg>
         </div>
         <div type="canto" n="118" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">ai koṅ bhrānta kasop i luh niṅ aṅaraṅ kasarik i laṭi niṅ vineh səpah</l>
               <l n="b">ləṅləṅ denta mulat pilih vinava niṅ turida sinaput iṅ hyaṅ iṅ ṭikā</l>
               <l n="c">rūm niṅ śabda mameka sambət i gəluṅ kari kita pati jumput-jumputi</l>
               <l n="d">dentâṅol midər iṅ təṅah kapana yan varasa kadi panumpal iṅ smara</l>
            </lg>
            <lg n="2">
               <l n="a">siṅgih bhrānta kakanta māsku mapa don iṅ aṅasag inaventa ləṅləṅa</l>
               <l n="b">tvaskv aprih binəbədta riṅ tali gəluṅ cinucuk i luṅid iṅ matâluru</l>
               <l n="c">mogâṅde vulaṅun manista rinasan tuhu-tuhu n agəlaṅ-gəlaṅ kuniṅ</l>
               <l n="d">ṅhiṅ yan rakryan aṅastva riṅ luh uvatanya marasana ri rāga ni ṅhulun</l>
            </lg>
            <lg n="3">
               <l n="a">pintən māsku vuyuṅta tan hana vaneh pinalar asiha sanmatêṅ akuṅ</l>
               <l n="b">cəp tênduṅ taha tan taṅis kaharəp i ṅhulun aṅisapu jə̄ṅta sevaka</l>
               <l n="c">luhtâdrəs humilī pasuṅta karikā taham ibu tan ikā prayojana</l>
               <l n="d">aṅhiṅ prārthana mogha siddha katəkana silih usapa luh lavan kita</l>
            </lg>
            <lg n="4">
               <l n="a">intar hayva marək paran karika donta paran iku kinārya niṅ marək</l>
               <l n="b">tan sih rāga nimitta niṅ taṅis adoh tiki kakənana kapriyambadan</l>
               <l n="c">lāvan tan sukha hetu niṅ luh aṅasapta ri mata tuvi tan gave-gave</l>
               <l n="d">luh-luh duhkha luh i ṅhulun taṅi-taṅis prihati karaṇa niṅ lanânaṅis</l>
            </lg>
            <lg n="5">
               <l n="a">nāhan de nr̥paputrikânulak i sāhasa saṅ Aja saranta riṅ prəman</l>
               <l n="b">tan paṅde vədi riṅ kədə̄ marək aṅol nəhər aṅarəki de nirâṅucap</l>
               <l n="c">maṅkin harṣa rinəṅvan aṅlalu kasuṅsutana saṅ Aja saṅsayâvavuh*</l>
               <l n="d">śrī putrī sira kāpəsan ri panulak nira jaja vəkasan sirânaṅis</l>
            </lg>
         </div>
         <div type="canto" n="119" met="navaharṣa">
        <!--  Navaharṣa  ⏑ ⏑ – |⏑ ⏑ – | ⏑ ⏑ ⏑ | ⏑ ⏑ ⏑ | – ⏑ ⏑ | – ⏑ ⏑ | ⏓   !-->
            <lg n="1">
               <l n="a">adava n panukər saṅ ahayu kadi tuhva nəhər miṅaya</l>
               <l n="b">anaṅis kadi tan patəmahana lulut pva ri suṅsut ira</l>
               <l n="c">aṅəsah kadi tan silih asiha məne ri huvus niṅ ulah</l>
               <l n="d">anulak ri səpah nr̥pasuta kadi tan pamalakva hələm</l>
            </lg>
            <lg n="2">
               <l n="a">atukup taliṅâvədi katəkana rūm niṅ ujar kinire</l>
               <l n="b">susu tan vinəḍar-vəḍar avədi kakukva ragət*-ragəta</l>
               <l n="c">akəmul-kəmul epu ri pəpəsa ni madhya nira n pinəkul</l>
               <l n="d">asaput mukha kady avədi hilaṅa rūm nira kārəkana</l>
            </lg>
            <lg n="3">
               <l n="a">nr̥paputra mamaṭyakən i manis ira n gula rāga rinok</l>
               <l n="b">ratus iṅ madhuparka sira guliga niṅ lara harṣa pinə̄m</l>
               <l n="c">rinəbut pinakesi ni mata niṅ akuṅ ri daləm nagara</l>
               <l n="d">papa de nira tan paṅaraṅakəna tan panibākəna luh</l>
            </lg>
            <lg n="4">
               <l n="a">ləṅəṅ iṅ madhumāsakusuma pinakasvaśarīra nira</l>
               <l n="b">paḍaṅ iṅ vulan aṅrahinakən alaṅə̄ pinakāmbək ira</l>
               <l n="c">luməkas pva sirâṅhari-hari* kadi kārttika raśmi nira</l>
               <l n="d">mətu kady asirat-sirata maṇik ujar nira marma dahat</l>
            </lg>
         </div>
         <div type="canto" n="120" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">māskv induṅ mapa ramya niṅ vulatanêṅ mata mamanis tan pavora luh</l>
               <l n="b">tan paṅrəṅva rəṅih lavan paṅəsah iṅ kinisapu manukər təkê hati</l>
               <l n="c">mvaṅ tan paṅgilana n paṅol sahurana n paṅucap ubhayanâṅharas pipi</l>
               <l n="d">byakta n mūra lavan śavaṅkv ibu yadin kita mulata manuṅsuṅêṅ guyu</l>
            </lg>
            <lg n="2">
               <l n="a">ndin vanyâku təkâṅisapvakəna māsku pinaṅəmulakən təpak jaja</l>
               <l n="b">epu ṅvaṅ mapa tekiṅ enaka baśâṅarəkana pinamə̄makən vaja</l>
               <l n="c">rəskv induṅ tuməkākənâmbək i hayunta pinaṅagəmakən nakhâluṅid</l>
               <l n="d">ṅəs-ṅə̄sən mulatêṅ matâmati-matî ri paṅayat i halista mamraṅa</l>
            </lg>
         </div>
         <div type="canto" n="121" met="kilayu anəḍəṅ">
        <!--  Kilayu anəḍəṅ   – – ⏑| ⏑ ⏑ ⏑|⏑ ⏑ –| ⏑ – ⏑|⏑ ⏑ –| ⏑ ⏑ ⏑| ⏑ ⏑ ⏑| ⏓   !-->
            <lg n="1">
               <l n="a">nāhan vətu ni turida rāga rakryan Aja māvak ucapan amanis</l>
               <l n="b">an sāhasa sira kahanan vəlas ri panaṅis nr̥pavaraduhitā</l>
               <l n="c">om yan humənəṅa sakarəṅ maṅantyakəna rāga nira saṅ anukər</l>
               <l n="d">saṅ hyaṅ Smara ri manah irâṅalah pisaniṅūn vənaṅa pihərana</l>
            </lg>
            <lg n="2">
               <l n="a">saṅ śrī niṅ ahayu sakaḍatvan osah aṅəlih kavarəgan anukər</l>
               <l n="b">vahv âlupa taṅan ira riṅ tapih tur ira karva lumay akilusū</l>
               <l n="c">mvaṅ puṇḍutan ira tumibā lukar tali-talinya paḍa tan inivə̄</l>
               <l n="d">aṅlampv anaṅis aṅəsəsan paṅevala narendrasuta tinarima</l>
            </lg>
            <lg n="3">
               <l n="a">ambək saṅ Aja sukha girahyasən marək añaṅkiraṅi tan inapa</l>
               <l n="b">riṅ svapna hiḍəp ira ri tan kavādhan i paṅol nira n inənəṅakən*</l>
               <l n="c">oṅsil taṅan ira tumamêrikaṅ kadi manuk vahu kumapu-kapu</l>
               <l n="d">mūrchā tvas ira kava-kavân anon kadi tanah suməlap i taliṅa</l>
            </lg>
         </div>
         <div type="canto" n="122" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">utpāta nrəpaputra riṅ śayana mogha təka ri papupul nirêṅ jinəm</l>
               <l n="b">liṇḍū gumrit ikaṅ palaṅka kumətug pakətəb iṅ aṅəsah pinaṅkvakən</l>
               <l n="c">olah lvir bubula ṅ tilam pakədal iṅ vətis amijilakən larap-larap*</l>
               <l n="d">vintaṅ sūrya śaśaṅka nāga kagivaṅ-givaṅ i kəlab ikaṅ laṅit-laṅit</l>
            </lg>
            <lg n="2">
               <l n="a">guntur luh mahavan ri lambuṅ iṅ iruṅ tuməḍun amalapar marê kapə̄</l>
               <l n="b">kasrəg katrag ikaṅ payodhara lanâpipit alara kavantus iṅ jaja</l>
               <l n="c">lambe śīrṇa babak laṭinya hana mātra mirah i tapak iṅ vajânəsəp</l>
               <l n="d">miṅgut śr̥ṅga nikaṅ halis huvus aparva sana-sini tikəl mayat-mayat</l>
            </lg>
         </div>
         <div type="canto" n="123" met="vīralalita">
        <!--  Vīralalita   – ⏑ ⏑ |– ⏑ – | ⏑ ⏑ ⏑ |– ⏑ – | ⏑ ⏑ ⏑ | ⏓   !-->
            <lg n="1">
               <l n="a">śrîndumatī huvus kavava mār gupe kavənəsan</l>
               <l n="b">məṅgah avuṅv anoliha paran tikāṅ inusapan</l>
               <l n="c">siñjaṅ irâmirah karudhiran tinuṅkulan ira</l>
               <l n="d">kapyuhan aṅligâsidəha heva riṅ nr̥pasuta</l>
            </lg>
            <lg n="2">
               <l n="a">marma narendraputra mavəlas lanâṅhari-harih</l>
               <l n="b">liśya nirâṅgaməl susu mahâṅusap luh i jaja</l>
               <l n="c">ken vinirū-virū lamakan iṅ paṅol* hiḍəp ira</l>
               <l n="d">cumbu vicakṣaṇâmisiki leśya niṅ maṅarəki</l>
            </lg>
            <lg n="3">
               <l n="a">śrîndumatī maṅə̄ kadi tulis vineh aṅaraṅa</l>
               <l n="b">varṇa nirâkucəm kasirəman damar mari lumə̄ṅ</l>
               <l n="c">kram-kram i pāmbəkan saṅ Aja vahv aghāṣa tumitih</l>
               <l n="d">hetu nira n vijil kadi tapəl turuṅ tinapihan</l>
            </lg>
         </div>
         <div type="canto" n="124" met="udgatavisama">
        <!--  Udgatavisama  !-->
	<!--  ⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    
	     – ⏑ ⏑ | ⏑ ⏑ ⏑ | ⏑ – ⏑ | ⏑ ⏓ 
	     ⏑ ⏑ – | ⏑ – ⏑ |⏑ ⏑ – | ⏑ – ⏑ | ⏓    !-->
            <lg n="1">
               <l n="a">dumunuṅ sirêña nira kālih uva nira kapaṅgih iṅ natar</l>
               <l n="b">muṅgv i patiga niṅ aśoka liman</l>
               <l n="c">akəmit lavan kaka-kakâmajaṅ vulan</l>
            </lg>
            <lg n="2">
               <l n="a">tumuluy kataṅgamaṅ anuṅsuṅ iña nira vavaṅ mamaṅkvakən</l>
               <l n="b">mojar uva nira marək manuluṅ</l>
               <l n="c">ibu kə̄lakən ṅhiṅ ika de nikâṅlare*</l>
            </lg>
            <lg n="3">
               <l n="a">vihikan ṅhulun ri lara niṅ gati kavava tinambay iṅ priya</l>
               <l n="b">sor ibu lara-lara niṅ kavəlad</l>
               <l n="c">kasahasrabhāga lara niṅ matâpəpəh</l>
            </lg>
            <lg n="4">
               <l n="a">anulis ṭikā dinudutan puḍak ibu lara niṅ minaṅkana</l>
               <l n="b">lvir hrəbuk aṅalilipi ṅrəs ikā</l>
               <l n="c">aṅinaṅ sərəh ləgə paḍanya riṅ pəḍəs</l>
            </lg>
            <lg n="5">
               <l n="a">i kapiṅ rva niṅ gati vənaṅ rinəṅihakən ikaṅ larâhaṅan</l>
               <l n="b">yan huvus alavas apə̄m akule</l>
               <l n="c">alilaṅ laranya kadi mukṣa riṅ tapih</l>
            </lg>
            <lg n="6">
               <l n="a">tuhan i ṅhulun muliha rakryan alah ibu valuy parêṅ jinəm</l>
               <l n="b">tolihən alal ira saṅ kavəkas</l>
               <l n="c">mulat iṅ lavaṅ mapaga rūmta riṅ guyu</l>
            </lg>
            <lg n="7">
               <l n="a">araras vuvus ny uva nirâṅlipu-lipur i manah nr̥pātmajā</l>
               <l n="b">mogha vinava nira riṅ kalaṅə̄n</l>
               <l n="c">lara niṅ hañar kavava riṅ pasaṅgaman</l>
            </lg>
            <lg n="8">
               <l n="a">sira saṅ kinon maluya tan paṅucap arəṅu heva suṅkava</l>
               <l n="b">kāṅən-aṅən ulah-ulah saṅ Aja</l>
               <l n="c">kamatolihən tuhun arəs kapiṅrvana</l>
            </lg>
            <lg n="9">
               <l n="a">vəkasan hinəmbanakən iṅ kaka-kaka mara riṅ pasaṅgaman</l>
               <l n="b">garjita saṅ Aja savet niṅ alal</l>
               <l n="c">mətu kapriyambadan i de nirâṅucap</l>
            </lg>
         </div>
         <div type="canto" n="125" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">yak maty âku dələ̄nta māsku palalun makahavana hayunta gəgvana</l>
               <l n="b">ūrṇā nūpura bhūṣaṇanta katəkāna təmahana ni janma ni ṅhulun</l>
               <l n="c">mvaṅ rup chattra kaluṅ-kaluṅ saha səkar taji mijila lavan tutup gəluṅ</l>
               <l n="d">aṅgon denta ri kāla niṅ piniḍuḍuk mapa rasa-rasa niṅ sinanmata</l>
            </lg>
            <lg n="2">
               <l n="a">tan hephepən abhūṣaṇâpan anukər-nukəri laku pataṅkis iṅ kale</l>
               <l n="b">prāyâṅrup təka karṇaśūla niyatâmuhara tuna ni de niṅ aṅrəṅə̄</l>
               <l n="c">kaṇṭhâṅrəs təkap iṅ kaluṅ-kaluṅ ikaṅ payuṅ aṅadəg-adəg hanêṅ adoh</l>
               <l n="d">ūrṇā vyartha lavan səkar taji tutup gəluṅ anəvasakən bvat iṅ mulat</l>
            </lg>
         </div>
         <div type="canto" n="126" met="giriśa">
        <!--  giriśa   ⏑ ⏑ ⏑ | ⏑ ⏑ ⏑ | – – – | – – ⏑ | ⏑ ⏑ ⏑ | ⏓    !-->
            <lg n="1">
               <l n="a">nahan ujar ira mambə̄ rāgânūta ri saṅ Aja</l>
               <l n="b">lukar i tapih irâsove keṅkab hinənəṅakən</l>
               <l n="c">vahu sumahur anū de maṅke yan tinaña-tañan</l>
               <l n="d">mari luh ira kuməmbəṅ vahv âveh maṅarəkana*</l>
            </lg>
            <lg n="2">
               <l n="a">nr̥patanaya kasəṅkvan rāgâmarpəki* sumaput</l>
               <l n="b">amahavas isi niṅ ken sampun vaspada* kaharas</l>
               <l n="c">aṅamər-amər amakpak vruh ry ambək niṅ aṅəsaha</l>
               <l n="d">lvir anadaki kənêṅ hrū marmâṅrehi* tan asarag</l>
            </lg>
            <lg n="3">
               <l n="a">ri huvus ira* kapiṅrvan saṅ śrī niṅ tulis aṅaraṅ</l>
               <l n="b">lara nira mahəli prīty âluṅluṅ hyun aṅalaya</l>
               <l n="c">manah ira vahu tūtūt kālap de nr̥patanaya</l>
               <l n="d">turida nira kahənti mvaṅ sih niṅ hati kapulut</l>
            </lg>
            <lg n="4">
               <l n="a">paṅusəṅ ira ri lambe-lambe tan təka ri hati</l>
               <l n="b">panəpak ira huvus mūr mukṣâṅdohi taṅan ira</l>
               <l n="c">mari marəṅu tumiṅhal tuṅtuṅ niṅ halis alaris</l>
               <l n="d">manis i guyu nirâṅdyun vruh giṅgaṅ vahu kasiṅī</l>
            </lg>
            <lg n="5">
               <l n="a">patəmu nira vinasvās kady anvam yumayi-yayi</l>
               <l n="b">saṅ ahayu sira molah maṅlah-lah kuməda-kədal</l>
               <l n="c">saṅ Aja sira sumuṅkəm tan paṅle kumuru-kurub*</l>
               <l n="d">paḍa kuməsək iṅ ambək tan kevrān avuda-vudā</l>
            </lg>
         </div>
         <div type="canto" n="127" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">riṅ krāban kalasā mijil sira sumaṅgraha vali nira pūrṇa tan kuraṅ</l>
               <l n="b">sampun kevvan* irânaḍah sira pənuh sama-marək i sira vvaṅ uttama</l>
               <l n="c">ramyâtiṅkah atūt paluṅguh ira saṅ huvus agati vineh akarvana</l>
               <l n="d">ācārī kalavan karaṇḍan ira mukhya* pinituhu paḍa vruh iṅ krama</l>
            </lg>
            <lg n="2">
               <l n="a">ṅkānê sor apupul paḍâruhur iṅ ambək aruhu-ruhuran* paḍâṅalih</l>
               <l n="b">evəh tan kavənaṅ tiniṅkah aputək saṅ amahayu makon atiṅkaha</l>
               <l n="c">de ni kvehnya vival paḍâvyahata* buddhi nika puji-puji n pakavvaṅan</l>
               <l n="d">siṅ sor uṅgvan ikânəsəl ri saṅ aniṅkah inucap ika tan vruh iṅ krama</l>
            </lg>
         </div>
         <div type="canto" n="128" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">vet-vet niṅ brāhmaṇâtyanta vəkas iṅ aruhur kadvijāṅśan ginə̄ṅnya</l>
               <l n="b">vet niṅ śaivarṣy aluṅgv î nəhər apuji* kabhasmāṅkuran mūlya denya</l>
               <l n="c">vet niṅ boddhâdvitīya n ruməja-rəja kabuddhāṅkuran kāraṇanya</l>
               <l n="d">tan tuṅgal mārga niṅ kādyan asəmu havan iṅ muṅgah iṅ parvatāgra</l>
            </lg>
            <lg n="2">
               <l n="a">vvaṅ* vruh riṅ lokikācāra səḍəṅ iṅ anaḍah tan kavor-vor manahnya</l>
               <l n="b">denyâbuddhy âmanis məṅgəp upaśama tinon mevəh olah tiniṅkah</l>
               <l n="c">aṅdoh tan saṅgrahêṅ uṅgvan aruhur aləməh vorən iṅ tan kaśuddhi</l>
               <l n="d">maṅgā muṅgvêṅ asor ndan yan apupul atatā sabrayârok sahāryan</l>
            </lg>
            <lg n="3">
               <l n="a">guṇḍik rvarvâpupul tan vənaṅ apasah adoh de ni gə̄ṅ iṅ pamitran</l>
               <l n="b">kady âkarvan svarūpanya paḍa-paḍa silih mūla tuṅgal pinālih</l>
               <l n="c">solah seṅərnya mogâṅinaki ri panunasnyêṅ tuhan sāri-sāri</l>
               <l n="d">denyâniṅkah ry avaknyâṅruhuri rinuhuran ramya savyāpasavya*</l>
            </lg>
         </div>
         <div type="canto" n="129" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">paḍânaḍah akālihan sama kinon marəka sukha linavva-lavvakən</l>
               <l n="b">savaṅ hudan atə̄b tibêṅ bañu kəcap niṅ apupul amaṅan rinəṅvakən</l>
               <l n="c">marək sahana niṅ magoṣṭhi humənəṅ rumasa-rasani pathya niṅ rasa</l>
               <l n="d">tuhun kasərətən jugâṅucap aminta paluṅan atəkəm jajâsəgu</l>
            </lg>
            <lg n="2">
               <l n="a">larih lumari tan pararyan alaris ri katahapan ika n hanâtulak</l>
               <l n="b">surâsira-siran rasanya surasârəbu-rəbu suməḍah kinahyunan</l>
               <l n="c">maṇik pinakajaṅga tan papəgatan kucur ika kadi pañcuran juruh</l>
               <l n="d">kilaṅ brəm inalap ginanti kadi tīrtha madhu mamulakan sakêṅ gəḍah</l>
            </lg>
            <lg n="3">
               <l n="a">paḍâlap-alapan tahap sama-marək vija-vijah avərə̄ girahyasən</l>
               <l n="b">apintiga hanan papiṅpat aṅigəl katəkan urak aganti tan bəsur</l>
               <l n="c">ikaṅ vvaṅ atərəh manahnya kəna riṅ sayub ahaṅan agasyak iṅ sabhā</l>
               <l n="d">putus mar atəṅə̄ para mpu bini mogha salah əluk ulah nirâḍake</l>
            </lg>
         </div>
         <div type="canto" n="130" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">strī niṅ śaiva tan eraṅ-eraṅ aṅigəl kaguyu-guyu vərə̄-vərə̄* davā</l>
               <l n="b">tan harṣêṅ svara niṅ mr̥daṅga salukat ṅuni-ṅuni yan i gīta niṅ* vaneh</l>
               <l n="c">hetunya n paṅiduṅ vijil niṅ ajiyah sahuli-hulih ikâṅrəṅə̄-rəṅə̄</l>
               <l n="d">sahtote prathamā kiduṅnya n aṅavat midəm aṅujivat ambahan tayoh</l>
            </lg>
            <lg n="2">
               <l n="a">ḍaṅ hadyan* tumurun gumanty aṅigəl oṅsil aṅavak akikat rumampayak</l>
               <l n="b">ṅhiṅ kahyunya kiduṅ buvun* ya kiniduṅnya n aṅalik-alik endah iṅ sabhā</l>
               <l n="c">ramyârūm sinəlanya gəṇḍiṅ i tutuk kaguyu-guyu ginañjar iṅ larih</l>
               <l n="d">gih gih puṅ ri kipah ḍuraṅ dinivayūh amamati juga de nikâmbahan</l>
            </lg>
            <lg n="3">
               <l n="a">endah bhāva nikaṅ vaneh saha kiduṅ midər aṅilagakən vvaṅ iṅ sabhā</l>
               <l n="b">ndan strī niṅ vidu rakva mogha kavatək savaṅ acarita de nikâṅigəl</l>
               <l n="c">dhik hah kaśmala nāhan ambahan ikâṅgyat anudiṅi matâṅjəjək ləmah</l>
               <l n="d">aig ləs liṅnya nəhər mulih matəlasan maṅumik-umik aṅañjalîṅ tavaṅ</l>
            </lg>
         </div>
         <div type="canto" n="131" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">samantaji tibā ṅ ḍavuh pitu mulih nr̥pasuta kalavan suputrikā</l>
               <l n="b">parəṅ maṅadəg iṅ natar sira kabeh tumut aṅiriṅakən marê daləm</l>
               <l n="c">paḍâmvit atatā vineh maṅinaṅârarəm upaśama sādarâṅucap</l>
               <l n="d">dvijāṅśa madulur-dulur* maṅabhivāda para viku marək maṅañjali</l>
            </lg>
            <lg n="2">
               <l n="a">gumanti para vālakâmuhun anəmbah inubhaya sināntva riṅ guyu</l>
               <l n="b">ikaṅ baṇija lot amaṅkari panambah ika kavagədanya tan hilaṅ</l>
               <l n="c">paḍâṅucap akon ahosana marêṅ jinəm agavaya paṅhavin laras</l>
               <l n="d">mulat saṅ Aja ri priyā nira nəhər gumuyu-guyu midəm suputrikā</l>
            </lg>
            <lg n="3">
               <l n="a">aliṅgih atitih pupū silih usap mukha sira ri huvus nirâdamu</l>
               <l n="b">prahāsana narendraputra manəcək-nəcəki rahi ri kəmbaṅ iṅ havu*</l>
               <l n="c">baṅun harəp aminta paṅkvakəna sə̄ṅ ni paṅavaśa ni sih suputrikā</l>
               <l n="d">paṅavruhana* ken lukar kadi mahâṅiṅin-iṅin i manah nr̥pātmaja</l>
            </lg>
         </div>
         <div type="canto" n="132" met="śikhariṇī">
        <!-- Śikhariṇī   ⏑ – – | – – – | ⏑ ⏑ ⏑ |⏑ ⏑ – | – ⏑ ⏑ |⏑ ⏓     !-->
            <lg n="1">
               <l n="a">sukhâsaṇḍiṅ-saṇḍiṅ samaṅinakanêṅ citta ginave</l>
               <l n="b">səlaṅ māain pojar saṅ Aja mavarah ry antuka nira</l>
               <l n="c">manah devī kagyat-gyat asəkəl ikaṅ tvas kapənətan</l>
               <l n="d">kuməmbəṅ-kəmbəṅ luh nira mijil aṅertambaṅ asayut</l>
            </lg>
            <lg n="2">
               <l n="a">sənəṅ yan yogyê jə̄ṅta vavarəṅəhən luhku k anaṅis</l>
               <l n="b">viraṅrvaṅ de niṅ tan vənaṅ apasah i śrī narapati</l>
               <l n="c">manəh rakryan ndi n yogya kavəkasa tan tūta ri kita</l>
               <l n="d">mataṅnya n paṅher ṅke kahuluna kənaṅkvê kita sadā</l>
            </lg>
            <lg n="3">
               <l n="a">paran kahyunantê haji pisaniṅūn tan katəkana</l>
               <l n="b">tuhun buddhyantâṅhera pakatuhanən māsiha sivin</l>
               <l n="c">yadin muṅgvêṅ siṅhāsana pakaratun yan kita harəp</l>
               <l n="d">katon tan tr̥ṣṇā śrī nr̥pati palakun kaprabhun ira</l>
            </lg>
         </div>
         <div type="canto" n="133" met="visarjita">
        <!--  Visarjita   – ⏑ ⏑ | – ⏑ ⏑ | – ⏑ ⏑ | ⏑ ⏑ ⏑ | ⏑ – ⏑ | ⏑ – ⏑ | ⏑ ⏓     !-->
            <lg n="1">
               <l n="a">yogya vuvusta tuhun ṅhulun aharəp aṅuṅsira vīrya guṇa</l>
               <l n="b">ndātan adoha sakêṅ ibu parəkən apan sira māsih anak</l>
               <l n="c">gə̄ṅ i kabhaktin iṅ aprabhu maṅipulu ri tvas akon muliha</l>
               <l n="d">ṅhiṅ kita māsku rumaṅkəpana kahulunankv i narārya Raghu</l>
            </lg>
            <lg n="2">
               <l n="a">yan muliha prihavak ṅhulun ibu kita kārya ri jə̄ṅ nr̥pati</l>
               <l n="b">tiṅhali kāsihan iṅ huvus akurən asih mara tambaṅana</l>
               <l n="c">yan valuyâku muvah ri kita pira-piraṅ tahunən ḍatəṅa</l>
               <l n="d">ṅhiṅ panaṅisku lavan kita linalu ri dūra nikaṅ palagan</l>
            </lg>
            <lg n="3">
               <l n="a">mvaṅ yan anuṅgaṅa riṅ ratha ləpasa madoha* sakêṅ nagara</l>
               <l n="b">brāhmaṇa sogata śaiva r̥ṣi sira ta maṅgala niṅ lumaku</l>
               <l n="c">sə̄h bala śūra kuraṅ havan* aṅiriṅ arampak aṅambah alas</l>
               <l n="d">śūnya hiḍəpku yatan hana kita maṅisapvana* minta səpah</l>
            </lg>
         </div>
         <div type="canto" n="134" met="giriśa">
        <!--  giriśa   ⏑ ⏑ ⏑ | ⏑ ⏑ ⏑ | – – – | – – ⏑ | ⏑ ⏑ ⏑ | ⏓    !-->
            <lg n="1">
               <l n="a">priya kahiḍəp ujartârūm kady âmr̥ta kasirat</l>
               <l n="b">kunəṅ* amuhara kepvan ry ambək ni ṅhulun alavas</l>
               <l n="c">ya tan asiha kitânaṅsārâpujya tinutakən</l>
               <l n="d">syapa ta taṅisanaṅkva ṅhiṅ matyânaṅisi tavaṅ</l>
            </lg>
            <lg n="2">
               <l n="a">ya ta karaṇa niṅ asvī yan rakryan jənəka sivin</l>
               <l n="b">ivəh iṅ anivi maṅher sih niṅ hyaṅ ya ta tinahā</l>
               <l n="c">atilara* kita luṅhâtiṅgal vanva n alalisa</l>
               <l n="d">ṅhiṅ anaṅisana ri śrī Bhoja mvaṅ nr̥pamahiṣī</l>
            </lg>
            <lg n="3">
               <l n="a">taham ibu taha rakryan marmâsih ṅhulun atuhan</l>
               <l n="b">saphala pinakadevī tan vvaṅ len kadaṅ aparək</l>
               <l n="c">sapati sahuripa ṅvaṅ sakvan selvan adulura</l>
               <l n="d">kita pinakahuripku n sekaprāṇa silih asih</l>
            </lg>
            <lg n="4">
               <l n="a">manis i vacana rakryan sampun kagraha ri hati</l>
               <l n="b">pinakapaṅanumānan ry ambəkta n tulus asiha</l>
               <l n="c">sapara-parana rakryan bhaktyâkv âṅiriṅi kita</l>
               <l n="d">yadin anadina lampūn matyâśânuku riṅ avak</l>
            </lg>
            <lg n="5">
               <l n="a">ṅhulun ibu vihikan yan buddhyantâvəlas-asiha</l>
               <l n="b">ika karaṇa niṅ asvī māsku n rovaṅa muliha</l>
               <l n="c">nr̥pati Raghu katon gyā-gyā ny ambək nira mulata</l>
               <l n="d">niyata papagən iṅ strī sāyodhyā n kita ḍatəṅa</l>
            </lg>
         </div>
         <div type="canto" n="135" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">sampun māyu vuvus nr̥pātmaja lavan devī nira n maṅkata</l>
               <l n="b">ṅkānê vvit niṅ aśoka rambay anaḍah prāpta ṅ madaṅgâṅhaḍəp</l>
               <l n="c">luṅhā ṅ kāla huvus hyaṅ arka sumurup sandhyā masəṅsəṅ mirah</l>
               <l n="d">mambə̄ kasturi niṅ paturvan araras kady âṅutus mañjiṅa</l>
            </lg>
            <lg n="2">
               <l n="a">ambək niṅ paḍa harṣa sampun amatəh riṅ rāga solur lulut</l>
               <l n="b">tr̥ṣṇêṅ saṅgama tan kavarsihan apə̄m māyvan* raras riṅ prəman</l>
               <l n="c">yan līlā mijil iṅ natar pinanasan de niṅ smarâṅras hati</l>
               <l n="d">oṅsil* tuṅtuṅ ikaṅ halis jaruman aṅgyākən marā riṅ tilam</l>
            </lg>
            <lg n="3">
               <l n="a">sampun muṅgah aṅanti riṅ pasamayan saṅ hyaṅ-hyaṅ iṅ pamrəman</l>
               <l n="b">marmâsih paḍa de nirâṅənahi rāga vruh ri tuṅgal nira</l>
               <l n="c">arva-rvan manaḍah manis niṅ upadeśâtyanta riṅ rāsika</l>
               <l n="d">nora ṅ saṅśaya riṅ rahasya vinəḍar kāgəm rasanyê hati</l>
            </lg>
            <lg n="4">
               <l n="a">saṅ raśmînayu niṅ smarâṅucap-ucap riṅ pamrəman tan bəsur</l>
               <l n="b">sekaprāṇa sapakṣa tan vənaṅ adoh māsih sadharmâdulur</l>
               <l n="c">prajñêṅ buddhi silih vikalpa ri rusit niṅ śabda kady âcəṅil</l>
               <l n="d">paṅliṅganya n anak sinādhya nira masv-asvâmibhāvêṅ tilam</l>
            </lg>
         </div>
         <div type="canto" n="136" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">i sampun iṅ ulah kapintiga nikaṅ ghaṭita kavaləsan sirâturū</l>
               <l n="b">ikaṅ huləs adoh sakê sira lanā kavadal alulunan marêṅ dagan</l>
               <l n="c">hanan pavuṅu sakṣaṇâləh akaraṅ-hulu taṅan aharip suputrikā</l>
               <l n="d">tapih nira huvus lukar kasarakat kahurup i basahan nr̥pātmaja</l>
            </lg>
            <lg n="2">
               <l n="a">huvus kalalu de nirâmrəm asuve paḍa tan umik aṅel asaṅgama</l>
               <l n="b">ikaṅ manuk anaṅhi riṅ ḍavuh ənəm sukha muni maṅuyūyu riṅ taman</l>
               <l n="c">cucur taḍahasih svaranya kavəlas-harəp anaṅis i paṅlvaṅ iṅ vulan</l>
               <l n="d">ikaṅ mrak akakab munîṅ gupura lagy amuṅu ri sira riṅ ḍavuh pitu</l>
            </lg>
            <lg n="3">
               <l n="a">paḍâsraṅ aṅajîṅ kuləm sahana niṅ  manuk anaravatâguṇêriya</l>
               <l n="b">parañjaṅan aṅanti riṅ gagana pathya tumiru-tiru śabda niṅ pəkiṅ</l>
               <l n="c">i sornya hana caṅkiluṅ muni laki-stry asəmu mamarahi ry anak nikā</l>
               <l n="d">syapêka ta kunaṅ paṅajyan ika maṅhuvusakən ika yan bisâṅaji</l>
            </lg>
            <lg n="4">
               <l n="a">avuṅv ajajar iṅ surambyan arahup nr̥patanaya lavan suputrikā</l>
               <l n="b">anəṅgah atis aṅharas*-harasakən* susu saṅ ahayu maṅrəṅih*-rəṅih</l>
               <l n="c">kataṅgamaṅ aṅolakən saṅ Aja marma maṅəmuli nəhər mamaṅkvakən</l>
               <l n="d">pupū nira kasiṅgahan huləs i polah ira kasuluhan niśākara</l>
            </lg>
            <lg n="5">
               <l n="a">samaṅkana ni gə̄ṅ i rāga nira kālih aṅisapu lavan mamaṅkvakən</l>
               <l n="b">tathāpi sinamantaran manis i de nira ṅucap araras prahāsana</l>
               <l n="c">saṅ adyah api heva-heva tuhun ambək ira tumiliṅ iṅ karāsikan</l>
               <l n="d">nr̥pātmaja mañumbu-ñumbu mamibik tapih aharəp* i buṅkah iṅ təṅah</l>
            </lg>
            <lg n="6">
               <l n="a">ri luṅsur i tapih nirârukət ikaṅ luṅayan asəmu luṅgah iṅ gaḍuṅ</l>
               <l n="b">ikaṅ gəlaṅ ataṅkis iṅ vətis apiṇḍa madhukara marâhyun iṅ puḍak</l>
               <l n="c">payodhara lanâpipit kadi vədinya kaharasa ri tuṅtuṅ iṅ kuku</l>
               <l n="d">ikaṅ mukha savaṅ vulan marək i vimba nira səḍəṅ ira n sapamrəman </l>
            </lg>
         </div>
         <div type="canto" n="137" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">maṅkin vr̥ddhi vijil ni rāsika nira n parvarvan iṅ pamrəman</l>
               <l n="b">nidrâcumbana ta pva nitya ginave maṅde sukhê tvas nira</l>
               <l n="c">sə̄r mambə̄ vaṅi niṅ səkar kadi mahā mañjiṅ mamuṅv î sira</l>
               <l n="d">tan vruh yan rahinâpaḍaṅ paḍa mijil de niṅ hrəbuk niṅ puḍak</l>
            </lg>
         </div>
         <div type="canto" n="138" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">samantaji* mijil hyaṅ arka kadi raktakumuda suməkar sakêṅ bañu</l>
               <l n="b">vulan mari lumə̄ṅ kagə̄ṅan ahulap sumirəp avədi tan vənaṅ mulat</l>
               <l n="c">təkêṅ grahagaṇânusup-nusup arəs karahinana humə̄t paḍâkucəm</l>
               <l n="d">ikaṅ vəṅi huvus paḍəm kadi hilaṅ pinəjahan ira riṅ ḍavuh vvalu*</l>
            </lg>
            <lg n="2">
               <l n="a">ikaṅ bhuvana kālapan vəṅi baṅun jaladhi karaṅ asat ḍasar nika</l>
               <l n="b">katon avas ikaṅ gunuṅ kadi* timiṅgila makatihalaṅ paḍâṅjəlag</l>
               <l n="c">urut saka satal* kuməṇḍəṅ ajajar paḍa-paḍa kadi nāga maṅlayaṅ</l>
               <l n="d">muni ṅ jalada maṅrəguṅ sagajamīna kasatan aṅuliṅ harəp bañu</l>
            </lg>
         </div>
         <div type="canto" n="139" met="puṣpacāpa">
        <!--  Puṣpacāpa   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | – ⏓    !-->
            <lg n="1">
               <l n="a">ri vvit* niṅ kayu pārijāta  hana tīrthâlantaran vvad kucurnya</l>
               <l n="b">tūsanyânalagâjajar vatu karaṅnyâgroṅ rinoṅ pañcuranya</l>
               <l n="c">tampyak-tampyakan iṅ vərəh pamarigi lvirnya n patap de nikaṅ ryak</l>
               <l n="d">vvainyâbhrā kadi sarvavarṇa ri səḍəṅ niṅ puṣpamāyā hanê jro</l>
            </lg>
            <lg n="2">
               <l n="a">ṅkā devī marahup-rahup sira yathālīlâṅuḍoḍâñavuk vvai</l>
               <l n="b">tan sah śrī naranāthaputra maṅəmit lvir kumbaṅ aṅrakṣa kəmbaṅ</l>
               <l n="c">vruh riṅ cāmana pītr̥tarpaṇa satiṅkah-tiṅkah iṅ tīrthayātra</l>
               <l n="d">mādəg pūrvamukhâjajar parəṅ amūjâṅañjalî saṅ hyaṅ Arka</l>
            </lg>
         </div>
         <div type="canto" n="140" met="śārdūlavikrīḍita">
        <!--  Śārdūlavikrīḍita   – – – |⏑ ⏑ – | ⏑ – ⏑ |⏑ ⏑ – | – – ⏑ | – – ⏑ | ⏓    !-->
            <lg n="1">
               <l n="a">mantuk śīghra marê daləm humatur i śrī Bhoja riṅ pamrəman</l>
               <l n="b">akveh strī haji sambhramê təka nirâganty âṅucap garjita</l>
               <l n="c">marma śrī parameśvarī mulat anuṅsuṅ cumbu-cumbv âṅucap</l>
               <l n="d">ī ī śrī maṇik i ṅhulun sira ḍatəṅ kālih nihan liṅ nira</l>
            </lg>
            <lg n="2">
               <l n="a">śrī devîndumatī parəṅ sira manəmbah mvaṅ narāryātmaja</l>
               <l n="b">riṅ lampit hana siṅhacarma* humaḍaṅ kāna n pratiṣṭhârarəm</l>
               <l n="c">saṅ nātha vruh i don ira n para vavaṅ śoka drava tvas nira</l>
               <l n="d">amvit sādara sopacāra saṅ Ajânəmbah ri jə̄ṅ saṅ prabhu</l>
            </lg>
         </div>
         <div type="canto" n="141" met="kilayu anəḍəṅ">
        <!--  Kilayu anəḍəṅ   – – ⏑| ⏑ ⏑ ⏑|⏑ ⏑ – | ⏑ – ⏑|⏑ ⏑ –| ⏑ ⏑ ⏑| ⏑ ⏑ ⏑| ⏓   !-->
            <lg n="1">
               <l n="a">səmbah niṅ aśaraṇa ri jə̄ṅ narendra huniṅan parək i narapati</l>
               <l n="b">amvīta muliha satatâṅrivəg-rivəgi* tan bəsur amaribini*</l>
               <l n="c">tan səṅgahən akalis i pāda saṅ prabhu pasaṅ kuhira pinahayu</l>
               <l n="d">paṅgil vənaṅa dadaha riṅ raṇâṅharəpa śatrukula yan iṅ* ayun</l>
            </lg>
            <lg n="2">
               <l n="a">om vruh ṅhulun ika mara hetu niṅ kahənəṅan kapəgan aṅucapa</l>
               <l n="b">māsih ṅhulun iri kita mogha tan vənaṅ asih karaṇa niṅ asəkəl*</l>
               <l n="c">maṅke n mulat iri kita tan palekan aṅəḍap mulih analahasa</l>
               <l n="d">vahv âpupul alal alavas təka pva kita sakṣaṇa vavaṅ apasah</l>
            </lg>
            <lg n="3">
               <l n="a">pintaṅkv i kita bapa sihanta tan kapalaṅâmipila riṅ agati</l>
               <l n="b">saṅkan raray uvuh-uvuh ūpamānən iṅ ulah kasih-arəp alavas</l>
               <l n="c">maṅke n marək iri kita sanmatan kaviguṇanya tan ucap-ucapən</l>
               <l n="d">aṅhiṅ pakadaṅan i bapaṅku tolihən i māsku laki pakatalin</l>
            </lg>
            <lg n="4">
               <l n="a">nvam ny ambək ika məṅə-məṅə̄ kalotakəna denta kajugulan ikā</l>
               <l n="b">tan vruhnya riṅ aṅinakanê mulat pipili denta pituturi piṅit</l>
               <l n="c">saṅkṣepa nika kita vaśa pramāṇa guṇadoṣa nika vavarəṅə̄h</l>
               <l n="d">yadyastun ivəṅ-ivəṅa riṅ hulun bapa manahnya palu-palu varah</l>
            </lg>
            <lg n="5">
               <l n="a">atvaṅ saṅ Aja sumahur apraṇamya rumuhun saha manis iṅ ujar</l>
               <l n="b">ājñā nr̥pati rasa nirâvəkas-vəkas akon silih asiha sadā</l>
               <l n="c">sampun karəgəp i hati de patik haji minuṣṭi maṅinaki hati</l>
               <l n="d">ṅhiṅ gānya* n apasaha ri tan sih iṅ Vidhi harəp mulata riṅ alara</l>
            </lg>
            <lg n="6">
               <l n="a">atyanta həla-həla niṅ aṅrəṅə̄ vacana rakryan aṅinaki hati</l>
               <l n="b">nirvighna kita bapa təkêṅ sinādhya vənaṅ uṅsirən iṅ aśaraṇa</l>
               <l n="c">śānti dvijavara ri bapaṅku kesyana tumirva narapati Raghu</l>
               <l n="d">svasty astu saha tanaya dāra māsku saṅ anəmva jayaphala sadā</l>
            </lg>
            <lg n="7">
               <l n="a">mvaṅ yan pavuvuha kita ghāra pat lima sujanma vəka-vəka ratu</l>
               <l n="b">tan doṣa tuməkakəna sāmbək iṅ vənaṅ amukti viṣaya saphala</l>
               <l n="c">ndan hayva sira ta bapa kāri denta pakamaṅgala niṅ anakbi</l>
               <l n="d">yogya n kaləvihakəna tan paḍan phala nikâṅurati kahulunan</l>
            </lg>
            <lg n="8">
               <l n="a">təmbe ṅ śubhadivasa bapaṅku maṅkata kakanta maṅatərakəna</l>
               <l n="b">jyotīṣa paḍa tinañan i ṅhulun viṅi ri kāla nira paḍa marək</l>
               <l n="c">avyāhata pavarah irâpadohan atukar paḍa kamasəṅərən*</l>
               <l n="d">saṅ lekan aṅucap apagəh tuvin binisa kāraṇa niṅ amituhu</l>
            </lg>
            <lg n="9">
               <l n="a">yêkī muvah ucapakənê * bapaṅku sahajâlupa kamituturən</l>
               <l n="b">dūmən sahana-hana ni dr̥vya-dr̥vya haji devata təka-təkanən</l>
               <l n="c">lāvan sahana-hana nikaṅ rare kavula rakryan aṅalapa muvah</l>
               <l n="d">yadyan jənəka kita bapaṅku pālihən ikaṅ nagara kaliliran</l>
            </lg>
            <lg n="10">
               <l n="a">nāhan paṅucap-ucap ira lvir amrəta hañar mətu siniratakən</l>
               <l n="b">maṅdadyakən i sukha narendraputra kalavan nr̥pavaraduhitā</l>
               <l n="c">kesyan rasa ni manis i de nirâṅucap arūm asəmu gula siṅī</l>
               <l n="d">bheda mvaṅ ujar amanis iṅ pralāpita namun rəcəpa rasa nikā </l>
            </lg>
            <lg n="11">
               <l n="a">kañcit paḍa təka madulur sirêṅ pagaḍuhan marək i narapati</l>
               <l n="b">sakveh* ni kəmitan ika mās maṇik pirak ikā ya tinañakən* ira</l>
               <l n="c">yêka n pamaca padadaran təlas pva ya samaṅkana vinijalakən</l>
               <l n="d">kasrah satəṅah i* naranāthaputra kalavan nr̥pavaraduhitā</l>
            </lg>
            <lg n="12">
               <l n="a">nantən saməgət aniga mukhya sāra ginulaṅ-halu makəmitana</l>
               <l n="b">mvaṅ dr̥vya pahula* naranātha sojar i narendra paḍa sinuṅakən</l>
               <l n="c">lāvan muvah anəkakənêry Ayodhyanagarī tumuta ri saṅ Aja</l>
               <l n="d">āpan vənaṅ akun iṅ ulah prayatna vəka sādhu vəka niṅ aniga</l>
            </lg>
            <lg n="13">
               <l n="a">dum-dūman ira pira kunaṅ vilaṅnya kadi tan kavənaṅa vilaṅən</l>
               <l n="b">yadyan banava saha bahitra dūra vənaṅâmvata niyata sarat</l>
               <l n="c">muṅgv iṅ ratha pira-pira taṅ rathêṅ nagara hənti paḍa hinibəkan</l>
               <l n="d">vastrādi pinada-pinadāti pādadara tan vuruṅ apan adadar</l>
            </lg>
            <lg n="14">
               <l n="a">ndātan caritan ulah irânaḍah ri huvus iṅ vvalu* vahu ḍumavuh</l>
               <l n="b">tan sah uva nira kalavan sirêña nira mukhya niṅ aṅiriṅakən</l>
               <l n="c">sampun praṇata sira paḍâṅadəg mulih i* pamrəman ira ri daləm</l>
               <l n="d">sakveh ni hulun ira kinon madandana paḍâgaravalan ataña</l>
            </lg>
            <lg n="15">
               <l n="a">devī sira maṅutus aniṅka-niṅkah i sadr̥vya nira pinahayu</l>
               <l n="b">norâhala-hala kalasā tinon kinajaṅan vinalunan ahaləp</l>
               <l n="c">akveh papiku-pikul irâpupul kavula dāsa kaliliran ira</l>
               <l n="d">boṇḍan sajuru lavan ikaṅ pujut sajuru jəṅgi sajuru humaḍaṅ</l>
            </lg>
            <lg n="16">
               <l n="a">vyāpāra sahana-hana niṅ vvaṅ iṅ nagara tan hana maṅinak-inak</l>
               <l n="b">kady âsavuṅan asipət* olah-olah adamar-damar amalaku duh</l>
               <l n="c">ceṭī rumara-rara paḍâṅasū vija-vijah dudu taṅ amususi</l>
               <l n="d">siṅgoh ya* humuṅ asahuran baṅun śakaṭa gumrit amuhara laṅə̄</l>
            </lg>
            <lg n="17">
               <l n="a">guṇḍik kaka-kaka maviveka pahyas ikaṅ endaha tan avanəha</l>
               <l n="b">lagy âminəkəti hayu tuṅgal əmbulana tan hana niṅ amihaṅa</l>
               <l n="c">ṅhiṅ raṇḍi dadar ika kabeh kahayvakəna don ika pinagəhakən</l>
               <l n="d">denyâmahayu sipat ināptyakən pinakadarśana tiniru-tiru </l>
            </lg>
            <lg n="18">
               <l n="a">sampun ghaṭita pitu tibā putih timur ikâvava rahina mijil</l>
               <l n="b">ābhā ni pavuṅu naranāthaputra karəṅə̄ pilih anuculi ken</l>
               <l n="c">devī kadi kahənəkan asriṅ ambəkan irâsahuran aṅəsəsan</l>
               <l n="d">ākāra ni hənəṅ ira meh tigaṅ paṅinaṅâvuṅu mijil adamu</l>
            </lg>
            <lg n="19">
               <l n="a">devī sira pinahayu hinyasan* pinahavās kadi maluya rarā</l>
               <l n="b">dūran vənaṅa paṅanumānanê huvus irâpriya luṅayan ira</l>
               <l n="c">lāvan mata vaja nira tan vənaṅ pinakaliṅga ni pasavi nira</l>
               <l n="d">ṅhiṅ mājar i huvus ira medəman susu nirê kiva kani* kakuku</l>
            </lg>
         </div>
         <div type="canto" n="142" met="basantatilakā">
        <!--  basantatilakā   – – ⏑ | – ⏑ ⏑ | ⏑ – ⏑ | ⏑ – ⏑ | – ⏓    !-->
            <lg n="1">
               <l n="a">sampun sirâhyas asalin hima puṣpavarṣa</l>
               <l n="b">dodot narendrasuta rakva kilat rinəṅga</l>
               <l n="c">āsəṅka niṅ mulat i rūpa narendraputrī</l>
               <l n="d">putrī sakêṅ surapadânəmu rājaputra</l>
            </lg>
            <lg n="2">
               <l n="a">prāsāda ratnamaya muṅgv i daləm kaḍatvan</l>
               <l n="b">ḍaṅ hyaṅ purohita sirêniriṅ iṅ pamūjā</l>
               <l n="c">ghaṇṭâlaṅə̄ dhvani nikā saha pūja-pūjān</l>
               <l n="d">śaṅkha lvir asyaṅ aṅuhuh* ri narendraputra</l>
            </lg>
            <lg n="3">
               <l n="a">sampun ḍatəṅ nr̥patiputra lavan suputrī</l>
               <l n="b">gandhâkṣatādi humaḍaṅ kalavan nivedya</l>
               <l n="c">mañjiṅ sirê daləm aṅarpaṇakən pamūjā</l>
               <l n="d">amvīt i vimba haji devata bhakty anəmbah</l>
            </lg>
            <lg n="4">
               <l n="a">devī sirâməkul i jə̄ṅ nira saṅ hyaṅ arca</l>
               <l n="b">arnah manah nira sadâṅaku rāma rena</l>
               <l n="c">glānânaṅis kasih-arəp tvas ira vyamoha</l>
               <l n="d">sambat nirâmuhara luh paməlas-harəpnya</l>
            </lg>
            <lg n="5">
               <l n="a">ai rāma rena kita saṅ lumah iṅ kaḍatvan</l>
               <l n="b">ṅūni n maṇusya kita karva bapêbu liṅku</l>
               <l n="c">maṅke dadi hyaṅ inaləmbana sārdhadeha</l>
               <l n="d">hā hāh yayā bapa hajîbu hajîki liṅku</l>
            </lg>
            <lg n="6">
               <l n="a">ndā t aṅrəṅə̄ bapa hajîbu hajî taṅisku</l>
               <l n="b">pamvitku tiṅhali sumambah i* pādukanta</l>
               <l n="c">āḍā vəkasku mulatî kita têki maṅke</l>
               <l n="d">rakṣan ṅhulun bapa hajîbu hajî parankun</l>
            </lg>
            <lg n="7">
               <l n="a">nāhan taṅis-taṅis irâlara vāhu mantən</l>
               <l n="b">milv ânaṅis nr̥patiputra nəhər tumuṅkul</l>
               <l n="c">lāvan hyaṅ arca pakatonan irêpu* vinvit</l>
               <l n="d">de niṅ śivāmbha ri mukhâsəmu luh dravâdrəs</l>
            </lg>
            <lg n="8">
               <l n="a">sampun mijil nr̥patiputra lavan suputrī</l>
               <l n="b">prāptê narendra mahiṣī tumuluy sirâṅliṅ</l>
               <l n="c">kəmbəṅ ni luh nira panuṅsuṅ irê suputrī</l>
               <l n="d">de niṅ  səkəl sapaṅucap nira tan sphuṭâsrət</l>
            </lg>
            <lg n="9">
               <l n="a">māskv îbu hayva kita tan praṇatā subhakti</l>
               <l n="b">i svāmi rakryan apan uttamarājaputra</l>
               <l n="c">āsiṅ sakahyun ira tūtakənanta māsku</l>
               <l n="d">yêkā patibrata ṅaranya pakabratanta</l>
            </lg>
            <lg n="10">
               <l n="a">mvaṅ hayva māsku paṅayāya karājaputryan</l>
               <l n="b">lāvan hayunta viphala n pakapaṅhaḍanta*</l>
               <l n="c">tan kveh ni māsta makapaṅgajahanta* māsku</l>
               <l n="d">kakṣatriyanta manivîbu pakātmarakṣa</l>
            </lg>
            <lg n="11">
               <l n="a">lāvan muvah saṅ Aja hayva bapaṅkv atiṅgal</l>
               <l n="b">i śrī narendraduhitā paḍa vastu māsku</l>
               <l n="c">riṅ rūpa sampəlah avarṇa səkar pinālih</l>
               <l n="d">prāṇanta tuṅgalakənanta maran tan imbā</l>
            </lg>
            <lg n="12">
               <l n="a">tan* ketaka ṅ puḍak adoha ri ṣaṭpadanya</l>
               <l n="b">tan ṣaṭpada ṅ bhramara sāha sakê puḍaknya</l>
               <l n="c">tan putrikā sarika yan taya rājaputra</l>
               <l n="d">tan rājaputra kita yan taya rājaputrī</l>
            </lg>
            <lg n="13">
               <l n="a">nā liṅ narendramahiṣī n panaṅis sumuṅkəm</l>
               <l n="b">i śrī narendraduhitā pinəkul siniṅsət</l>
               <l n="c">akveh mulat kapitaṅis ri narendraputrī</l>
               <l n="d">āpan vəkas nira katon ri Vidarbharājya</l>
            </lg>
            <lg n="14">
               <l n="a">embuh taṅis ri pataṅis-taṅisan suputrī</l>
               <l n="b">de niṅ svavandhu nira sə̄h atuluṅ bvat iṅ* luh</l>
               <l n="c">prāptâmalandani pirak maṇi vastu mūlya</l>
               <l n="d">len taṅ sərəh kinajaṅan saha modakādi</l>
            </lg>
         </div>
         <div type="canto" n="143" met="dodhakavr̥tta">
        <!--  Dodhakavr̥tta   – ⏑ ⏑ | – ⏑ ⏑ | – ⏑ ⏑ | – ⏓  !-->
            <lg n="1">
               <l n="a">śrī nr̥paputra lavan* nr̥paputrī</l>
               <l n="b">amvit anəmbah i jə̄ṅ mahadevī</l>
               <l n="c">mary ataṅis-taṅisan paḍa līlā</l>
               <l n="d">śeṣa ni luh nira mātra kuməmbəṅ</l>
            </lg>
            <lg n="2">
               <l n="a">marma dahat paṅucap mahadevī</l>
               <l n="b">om bapa saṅ makapunpunana ṅ* rāt</l>
               <l n="c">sora samāpta para prabhu denta</l>
               <l n="d">śrī Raghu māsku tirunta jayêṅ praṅ</l>
            </lg>
            <lg n="3">
               <l n="a">śrîndumatîbu huripku kitântən</l>
               <l n="b">mogha katəmva sukhanta dadi strī</l>
               <l n="c">rovaṅa rakryan Ajâsisihan* sih</l>
               <l n="d">tuṅgalən apriya riṅ nr̥paputra</l>
            </lg>
            <lg n="4">
               <l n="a">sampun ira n paṅucap mahadevī</l>
               <l n="b">śrîndumatī kalavan nr̥paputra</l>
               <l n="c">mādəg inumbalan iṅ paricārī*</l>
               <l n="d">maṅkat avarṇa śaśāṅka kameghan</l>
            </lg>
            <lg n="5">
               <l n="a">kīrṇa tikaṅ pamikul*-pikul akveh*</l>
               <l n="b">denya lumampah arampak apaṇṭa </l>
               <l n="c">nora jaruh vihikan ri dulurnya</l>
               <l n="d">yogya katiṅhalanâpan atiṅkah</l>
            </lg>
            <lg n="6">
               <l n="a">maṅkana taṅ ratha nora kagiṇḍal</l>
               <l n="b">mevv-ivu* lampah ikâdədər adrəs </l>
               <l n="c">dr̥vya narendrasutā vinavanya</l>
               <l n="d">mās maṇi len rajatādi suvastra</l>
            </lg>
            <lg n="7">
               <l n="a">salvir ikaṅ paḍahîṅ* nagarâsraṅ</l>
               <l n="b">ramya təkapnya hanan sinameni</l>
               <l n="c">len masarag makapaṅhaḍa gə̄ṅnya</l>
               <l n="d">lvir kətug iṅ ləvu denya guməntər</l>
            </lg>
            <lg n="8">
               <l n="a">śrîndumatī sivuhən sira luṅhā</l>
               <l n="b">de ni lulut nira riṅ nr̥padevī</l>
               <l n="c">lūh ira tan pəgat adrəs avantu</l>
               <l n="d">śrī nr̥paputra kaṅelan ameri</l>
            </lg>
            <lg n="9">
               <l n="a">muṅgv irikaṅ kapiṅan sira kālih</l>
               <l n="b">ramya katonan irâpan avelā</l>
               <l n="c">lvir kavəlad tvas ikaṅ vvaṅ aniñjo</l>
               <l n="d">bhakti mamakpak aṅañjali māsih</l>
            </lg>
            <lg n="10">
               <l n="a">marma nira n mari suksəka rañca</l>
               <l n="b">rūm saṅ Ajâṅhari-hary aṅalap sor</l>
               <l n="c">mvaṅ Jayavaspa vicakṣaṇa tan sah</l>
               <l n="d">māry aputək sira rakva tumon ya</l>
            </lg>
            <lg n="11">
               <l n="a">strī ri daləm nagarârəja pantəs</l>
               <l n="b">mātus-atus paḍa marma rarasnya</l>
               <l n="c">kocap anampikakən səkar aṅjrah</l>
               <l n="d">milv aṅiriṅ ri nareśvaraputrī</l>
            </lg>
            <lg n="12">
               <l n="a">kādbhuta lampah iraṅ nr̥paputrī</l>
               <l n="b">de ni haləp* para guṇḍik atiṅkah</l>
               <l n="c">vastra nikā paḍa raṇḍi sapaṇṭa</l>
               <l n="d">lvir kusumânəḍəṅ iṅ pratimāsa</l>
            </lg>
            <lg n="13">
               <l n="a">śrī naranātha tumūt saha mantrī</l>
               <l n="b">sə̄h aṅiriṅ paḍa śūra vanîṅ praṅ</l>
               <l n="c">mevv-ivu lakṣa sahasra kuməṇḍəṅ</l>
               <l n="d">lvir paṅavak nikaṅ antaka sākṣāt </l>
            </lg>
            <lg n="14">
               <l n="a">śrī naranāthasutā sira śoka</l>
               <l n="b">sis* kamatolihən iṅ nr̥padevī</l>
               <l n="c">vāhu lipur tumuluy sira monaṅ*</l>
               <l n="d">luh nira lāgi kuməmbəṅ asove</l>
            </lg>
            <lg n="15">
               <l n="a">sampun ira n ləpas iṅ kuṭa vetan</l>
               <l n="b">tolih ikaṅ* nagarâsəpi tistis</l>
               <l n="c">kayvan ikā manirâṅavay asriṅ</l>
               <l n="d">kady aṅutus maluyê sira kālih</l>
            </lg>
            <lg n="16">
               <l n="a">ramya nikaṅ kahavan savah alvā</l>
               <l n="b">maṅdadi bhasma daminya tinunvan</l>
               <l n="c">ṣaṭpada muṅgv i səkar ni vuruṅnya</l>
               <l n="d">lvir kavi māsih aghāra daridra</l>
            </lg>
            <lg n="17">
               <l n="a">ndan sadavā ni hənu nira ramya</l>
               <l n="b">sontən ikaṅ javuh adrəs asove</l>
               <l n="c">śīghra pucuk ni təkinya tumūvuh</l>
               <l n="d">varṇa nikā kadi campaka siṅsal</l>
            </lg>
         </div>
         <div type="canto" n="144" met="visarjita">
        <!--  Visarjita   – ⏑ ⏑ | – ⏑ ⏑ | – ⏑ ⏑ | ⏑ ⏑ ⏑ | ⏑ – ⏑ | ⏑ – ⏑ | ⏑ ⏓    !-->
            <lg n="1">
               <l n="a">kīrṇa katon vijil iṅ laru-laru kumukus kadi tan ləvasa</l>
               <l n="b">harṣa sirêña nira mvaṅ uva nira rivə̄nya* katon aṅəlih</l>
               <l n="c">mvaṅ para guṇḍik amupv avurahan arəbut paḍa buddhi rare</l>
               <l n="d">śrîndumatī marək iṅ nr̥pasuta sukha harṣa sirâmavani</l>
            </lg>
            <lg n="2">
               <l n="a">hyaṅ ravi tumraṅ ikaṅ valaṅ aṅariṅ-ariṅ makamūla ṅ atis</l>
               <l n="b">cumbv i rabinya marək nəhər aṅəpər uninya karəṅv araras</l>
               <l n="c">strīnya kumə̄l inaras-haras anarima solah-ulah niṅ akuṅ</l>
               <l n="d">saṅ rva mulat marən ahyun aṅalapa tumon i vilāsa nikā</l>
            </lg>
            <lg n="3">
               <l n="a">mogha jənək sira de ni paṅaraman ikaṅ bañu vāhu ḍatəṅ</l>
               <l n="b">katkat alivran amet valaṅ asira-siran kalavan dadali</l>
               <l n="c">aṅləṅəṅi tvas irêka ta karaṇa nirâsrət alon lumaku</l>
               <l n="d">lālana lagy anəpər*-nəpəri səkar arūm kadi mitra kadaṅ</l>
            </lg>
            <lg n="4">
               <l n="a">lampah irâtut ayun tinutakən iṅ aṅin saha megha rəməṅ</l>
               <l n="b">lvir makadoṣa* laṅə̄ nira sahasa manəmpal aśoka liman</l>
               <l n="c">hinrət i kəmbaṅ ikaṅ gaḍuṅ anəḍəṅ analyani buddhi nira</l>
               <l n="d">riṅ vəkasan dinudut ni karas ira nimitta nira n lumaku</l>
            </lg>
            <lg n="5">
               <l n="a">lvah laraṅan kahalintaṅan asat apirak-pirakan guməlar</l>
               <l n="b">vah* kayu mās ri təpinya salak apupul avvah atə̄b anəḍəṅ</l>
               <l n="c">nista nika n sugih iṅ kaləṅəṅan atəṅə̄ tuvi tan papaḍa</l>
               <l n="d">vvatnya katiṅgal adoh anəmu maru* hənū pamənər-mənəran</l>
            </lg>
            <lg n="6">
               <l n="a">piṅgir ikaṅ pagagan harata hara-hara n pamuraṅ-muraṅan</l>
               <l n="b">luñcip ikaṅ rvi kulampis i pagər ika varṇa tanah kinikir</l>
               <l n="c">vvah ni saganya baṅun mata hañar asipat pinuyur-puyuran</l>
               <l n="d">daṅdaṅan aṅgarit iṅ vətis aniru kuriñjəm umuṅgv i pipi</l>
            </lg>
            <lg n="7">
               <l n="a">sīma* kavaṅśan alas juraṅ anasarakən sinəpər*-səpəran</l>
               <l n="b">saṅkavilanya mañaṇḍət i rusit i hənūnya lavan vadara</l>
               <l n="c">məṅgəp arūm araras gaḍuṅ ika katəkan tuha milv amilət</l>
               <l n="d">buddhi nikā vilut aṅduhuṅakən apituvy aḍaḍap vvaṅ agə̄ṅ</l>
            </lg>
         </div>
         <div type="canto" n="145" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">taṅeh yan ucapən kalaṅvan i hənū nira kadi navanāṭya niṅ kavi</l>
               <l n="b">vimūrcha para guṇḍik aṅrəṅi-rəṅih para kaka-kaka śoka kaṅlihan</l>
               <l n="c">katuhvan iṅ apa n tan apriha sukunya vahu lumaku-lakv adoh dahat</l>
               <l n="d">sirêña nira len uvā nira paḍâkəsəl avak ira muṅgu riṅ ratha</l>
            </lg>
            <lg n="2">
               <l n="a">i tan vənaṅ ikā lumampah avəḍak suku binəbəd ikêṅ kajar-kajar</l>
               <l n="b">baṅun suravadhū paḍâdarupa kady anapaka gagana n tiniṅhalan</l>
               <l n="c">tuhun sukha manahnya riṅ vəkasan eṅgal asəmu guyu māri suṅkava</l>
               <l n="d">ikaṅ magiliṅan kajātaka paḍâmava giliṅan inājña mamvata</l>
            </lg>
            <lg n="3">
               <l n="a">tigaṅ vəṅi sirâṅinəp nr̥pati mamvit i saṅ Aja lavan nr̥pātmajā</l>
               <l n="b">i pāntaran ikaṅ vukir hiṅan irâṅatərakən i nareśvarātmajā</l>
               <l n="c">maluy sira lavan gajâśva ratha tan hana hiḍəp ira vanya vādhakā</l>
               <l n="d">narendratanayânaṅis nr̥patiputra salahasa tumon kamānuṣan</l>
            </lg>
            <lg n="4">
               <l n="a">muvah nr̥patiputra maṅkat aṅusī pakuləmana nira vvaṅ iṅ pasir</l>
               <l n="b">karaṅ-karaṅan endah-endah alaṅə̄ hinaturakən* ikā lavan sayub</l>
               <l n="c">paḍânrik aṅinum tvak iṅ pasisi saṅ vatək Aja karuhun nr̥pātmaja</l>
               <l n="d">bhaṭāra Baruṇâṅalih nagara rūpa nira vahu mijil sakêṅ tasik</l>
            </lg>
            <lg n="5">
               <l n="a">riṅ eñjiṅ i vijil hyaṅ arka sira maṅkat adulur ahavan gunuṅ-gunuṅ</l>
               <l n="b">huvus təka sirêrikaṅ pəkən agə̄ṅ səḍəṅ aməpəg ikaṅ vvaṅ iṅ pəkən</l>
               <l n="c">ikaṅ baṇija saṅśayânaha-nahā ri patukara nareśvarātmaja</l>
               <l n="d">lavan sahana saṅ vatək ratu kabeh ruməbuta ri narendraputrikā</l>
            </lg>
            <lg n="6">
               <l n="a">mpu rāma humatur marê saṅ Aja sādara təkap ika mojar aprəgi</l>
               <l n="b">tuhanku bapa sugya tan vruha bapaṅku ri hana nira saṅ vatək ratu</l>
               <l n="c">ry ulih nira sakêṅ svayəmbara* paḍâpupul amarəki deśa durgama</l>
               <l n="d">kunaṅ bapa panarka-narka ni manəhta kadi ruməbutê suputrikā</l>
            </lg>
            <lg n="7">
               <l n="a">putus mara ləbā nikaṅ təgal ayun palapat alas-alas gunuṅ-gunuṅ</l>
               <l n="b">tathāpi paḍa sə̄h kinuvvan arupək vəkasan asaləsək təkêṅ juraṅ</l>
               <l n="c">dudū savəṅi saṅsayâvuvuh ikaṅ gaja ratha saha sañjatâsinaṅ</l>
               <l n="d">mataṅnya bapa yatna-yatna tuhan i ṅhulun apupula hayva vismr̥ti</l>
            </lg>
            <lg n="8">
               <l n="a">nahan vuvus ikā nr̥pātmaja vavaṅ sumahur asəmu siṅha kātara*</l>
               <l n="b">mpu rāma tak anāgatâkv iriya yadyan avuvuha muvah samaṅkana</l>
               <l n="c">muvah yadin ameta daitya saha dānava pakaśaraṇanya riṅ raṇa</l>
               <l n="d">hade Raghusutâku tak sy Aja ṅaranya yak atakuta riṅ samaṅkana </l>
            </lg>
            <lg n="9">
               <l n="a">samantaji ḍatəṅ hulun nr̥patiputra sahana nikaṅ aṅruhun-ruhun</l>
               <l n="b">kanin rujit avaknya maṅhaturakən śirah apan arujit nəhər murud</l>
               <l n="c">ya tâjar i narendraputra saha cihna rəsəp i hati de nikâṅucap*</l>
               <l n="d">alap ta vus* amah nahan liṅ ikanaṅ vani-vani karuhun nr̥pātmaja</l>
            </lg>
            <lg n="10">
               <l n="a">i sampun ira muṅgah iṅ ratha tumūt nr̥pavaraduhitā hanê vuri</l>
               <l n="b">pasaṅgha ni surak vatək Raghusutâmaji taliṅa nikaṅ vvaṅ aṅrəṅə̄</l>
               <l n="c">linūd i kətug iṅ gubar saha garantuṅ uni nika karəṅv aṅalv-alə̄</l>
               <l n="d">ikaṅ vvaṅ apəkən-pəkən gumuruh avrəg inavaran i dūta niṅ musuh</l>
            </lg>
         </div>
         <div type="canto" n="146" met="meghavitānā">
        <!--  Meghavitānā  ⏑ ⏑ – |⏑ ⏑ – |⏑ ⏑ – | ⏓    !-->
            <lg n="1">
               <l n="a">tucapa ṅ kahavan paḍa yatna</l>
               <l n="b">vihikan ri manah para nātha</l>
               <l n="c">sahasâṅrəbutê nr̥paputrī</l>
               <l n="d">saṅ Aja prihən iṅ raṇamadhya</l>
            </lg>
            <lg n="2">
               <l n="a">juru sāmya ḍatəṅ paṅatagnya</l>
               <l n="b">i samāṅjuru len para duhvan*</l>
               <l n="c">paḍa sambhrama marma paḍâgya</l>
               <l n="d">anabəh kukulan makapəṇṭok</l>
            </lg>
            <lg n="3">
               <l n="a">pamajânvam anaṇḍaṅ agasyak</l>
               <l n="b">vahu-vahv akurən* paḍa māsih</l>
               <l n="c">kamənanya lumakva* masaṇḍiṅ</l>
               <l n="d">hana buddhi nikâmvit akārya</l>
            </lg>
            <lg n="4">
               <l n="a">juru tuṅgul añumbv i rabinya</l>
               <l n="b">ibu puñcavali n pəjaha ṅvaṅ</l>
               <l n="c">pəraṅən ri jajaṅku kitântən</l>
               <l n="d">mila liṅ ni rabinya tan aṅgā</l>
            </lg>
            <lg n="5">
               <l n="a">vidu milv* aharəp tumutâpraṅ</l>
               <l n="b">vədi-vədy aṅabuk pravalanya</l>
               <l n="c">i hilaṅ ni galahnya salah ṅgvan</l>
               <l n="d">tinañākən ikê pagaḍaynya</l>
            </lg>
            <lg n="6">
               <l n="a">saṅ ibu nya paran di galahku</l>
               <l n="b">hana riṅ paḍaṅan ya hikā ya </l>
               <l n="c">aṅ usən laku t āsah* iri ṅ lvah</l>
               <l n="d">mata mah laku he pira dohe</l>
            </lg>
            <lg n="7">
               <l n="a">ndi vahosku paran di vahosku</l>
               <l n="b">mbruta pet ndi pametana siṅ sī*</l>
               <l n="c">syapa ta vruha takvanakən sī</l>
               <l n="d">ah ah ah sy apəṅiṅ kadi vāni</l>
            </lg>
            <lg n="8">
               <l n="a">alupâku paran pva katiṅgal</l>
               <l n="b">ri səḍəṅta silih galah olih </l>
               <l n="c">kavəkas ni vətis ni lavanta</l>
               <l n="d">si ḍulîka paṅenak uvanya</l>
            </lg>
            <lg n="9">
               <l n="a">atutur vəkasan sy aku maṅke</l>
               <l n="b">pañukilku hapū mah asah ñen</l>
               <l n="c">mapa yan guruvindakənanta</l>
               <l n="d">paṅupah* təlu mās aḍug induṅ</l>
            </lg>
            <lg n="10">
               <l n="a">ndi juluk-julukuṅku dalampat</l>
               <l n="b">hana riṅ lvah anakta si maṅdyus*</l>
               <l n="c">a dəlit* ny anak iṅ vani riṅ praṅ</l>
               <l n="d">baribin pa ya tan tuhu hāh ñvak</l>
            </lg>
            <lg n="11">
               <l n="a">ndva sərəh ndi ta polihanaṅkva*</l>
               <l n="b">ndi pupuk ni hucu n kinaṅəṅkva</l>
               <l n="c">mah alap* haḍug ību taluhnya</l>
               <l n="d">ndva kamal ḍiḍikan hibu rakryan</l>
            </lg>
            <lg n="12">
               <l n="a">laku t aṅkat amah bəkəlanta</l>
               <l n="b">ndva ta sī mapa liṅta malīya</l>
               <l n="c">ndva ta sī mapa hāh hapi* tan vruh</l>
               <l n="d">ndva ta sī si putih pisane vus</l>
            </lg>
            <lg n="13">
               <l n="a">ya tikā paṅucap si jarəmpu</l>
               <l n="b">aṅadəg ya maṅundurakən vvaṅ</l>
               <l n="c">gumadā vəsi têki galahnya</l>
               <l n="d">pinikulnya nəhər mətu aig ləs</l>
            </lg>
            <lg n="14">
               <l n="a">para sāmya paḍâprəgi maṅkat</l>
               <l n="b">muni goṅnya lavan paḍahinya</l>
               <l n="c">saha sañjata sə̄h ri təgalnya</l>
               <l n="d">papupulnya salakṣa sinākən</l>
            </lg>
            <lg n="15">
               <l n="a">təka śīghra ri jə̄ṅ nr̥paputra</l>
               <l n="b">sira muṅgv irikaṅ ratha ratna</l>
               <l n="c">i katon ira denya madandan</l>
               <l n="d">humatur saha tuṅgul anəmbah*</l>
            </lg>
            <lg n="16">
               <l n="a">səmu harṣa sirê para sāmya</l>
               <l n="b">kadi vanva təkap nira n aṅliṅ</l>
               <l n="c">ubhayê panunasnya macatva</l>
               <l n="d">paḍa maṅdaśamāsa*  catunya</l>
            </lg>
         </div>
         <div type="canto" n="147" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">śīghrâdandan kinon de saṅ Aja marəka lumrā katon sañjatanya</l>
               <l n="b">āpan prāpta ṅ musuh sāhasa varagaṅ ikā krūra tan paṅgalaṅ tvas</l>
               <l n="c">sakveh niṅ śūra-śūra ṅ vatək Aja kumutug sə̄ṅ ikaṅ krodhabahni</l>
               <l n="d">gut-gūtən tan panaṅgəl tr̥ṇa hiḍəp ira riṅ sañjatâkrəp lumaṅkuṅ</l>
            </lg>
            <lg n="2">
               <l n="a">sakveh niṅ strī makādi nrəpavaraduhitā muṅgu riṅ deśa durga</l>
               <l n="b">mvaṅ salvir niṅ rathâmvat pahula haji lavan dr̥vya rakryan suputrī</l>
               <l n="c">līlânon tan tinon śrī nr̥pavaraduhitā de nikaṅ kayva-kayvan</l>
               <l n="d">təkvan salvā nikaṅ papraṅana kalihatan koṅkulan tan pavighna</l>
            </lg>
            <lg n="3">
               <l n="a">mojar saṅ mambaṅ iṅ śrī Raghusuta bapa hayvâta tan yatna-yatna</l>
               <l n="b">hayvêcchâpan musuhtâṅdaśaguṇa ri vilaṅtêṅ mahāpadmasankhya</l>
               <l n="c">lor kulvan vetan akveh tumut i paṅuliliṅ niṅ gunuṅ sə̄h lumaṅkuṅ</l>
               <l n="d">vadvāntâṅhiṅ vijilnya n paṅayat-ayat i gə̄ṅ niṅ prabhāvanta riṅ praṅ</l>
            </lg>
            <lg n="4">
               <l n="a">ndā nahan śrī mahārāja Magadhapati kady ânəṅah riṅ samudra</l>
               <l n="b">āpan sāmantarājâkəmit i sira lavan rājaputra pravīra</l>
               <l n="c">ratnâyv-ayvan lavan mās ratha nira kuməñar katraṅan de hyaṅ arka</l>
               <l n="d">śvetākārâhaləp chattra nira kadi haləp niṅ vulan tan kameghan</l>
            </lg>
            <lg n="5">
               <l n="a">parnah kulvan saṅ Aṅgādhipati kadi kilat niṅ truh iṅ kāla sandhyā</l>
               <l n="b">de niṅ sarvāstra muṅgv î hiriṅan ira pətəṅ lvir hudan tan pamegha</l>
               <l n="c">lāvan mātaṅga mevv-îvu kadi gunuṅ apuy de ni rəṅganya kumram</l>
               <l n="d">aṅlīlânuṅgaṅ iṅ ratnaratha sira hanê vvit nikaṅ pārijāta</l>
            </lg>
            <lg n="6">
               <l n="a">nāhan taṅ bāṇa sālas kadi sinalivah iṅ campakâṅjrah səkarnya</l>
               <l n="b">akveh vīrâṅrərəb ṅkāna saha gaja turaṅgâvakîvv-îvu lakṣa</l>
               <l n="c">honyê vvit niṅ susantən ratha kanaka rinəṅgan maṇī hīrabajra</l>
               <l n="d">uṅgvan śry Âvantināthâdbhuta bapa kadi digdāha niṅ kāla sandhyā</l>
            </lg>
            <lg n="7">
               <l n="a">ndah nāhan śrī Pratīpâṅadəg amava laras riṅ rathâṅdandani hrū</l>
               <l n="b">akveh vadvā nirâtumpuk avuvuh i* harəp maṅrəgəp sañjatanya</l>
               <l n="c">lvir priṅ sālas galah niṅ prajurit ira* vahosnyânamar megha məṇḍuṅ</l>
               <l n="d">maṅde rəs niṅ tumiṅhal raṅin i bala nira n* lvir gəlap tan pavarṣa</l>
            </lg>
            <lg n="8">
               <l n="a">lamban* lor saṅ Susenā saha bala kadi siṅhâsigâsiṅhanāda</l>
               <l n="b">salvir niṅ sañjatâlas nira pinakaguhā rūpa niṅ hastirəṅga</l>
               <l n="c">vyāghrâṅjurv âpupul tiṅkah i bala nira muṅgv î harəp sāra śūra</l>
               <l n="d">buddhinyâsiṅ musuh kevala dəmakən ikā pavvatanyê narendra</l>
            </lg>
            <lg n="9">
               <l n="a">nā saṅ Hemāṅgadâḍəm savatək ira kabeh riṅ kəpuh rambay akrəp</l>
               <l n="b">tan pendah rākṣasa mvaṅ bala nira kadi daityâṅuhuh sāri-sāri</l>
               <l n="c">solahnya n kādbhutâsañjata baḍama lavan laṇḍəsanya n pamə̄ki</l>
               <l n="d">agyâmūkêṅ musuh sāsinəsəb ika turuṅ matya laṅgan ya* rahnya</l>
            </lg>
            <lg n="10">
               <l n="a">parnah vetan valū mvaṅ karamayan aṅurambat marêṅ siṅkṣapâgə̄ṅ</l>
               <l n="b">saṅ Pāṇḍyâṅhə̄b karəsrəs kagiri-giri baṅun rāja bhūtâtirodra</l>
               <l n="c">vadvā pekâsəmu preta hana kadi piśācâlapā rah paḍâṅhruk</l>
               <l n="d">agyā-gyān apraṅâgyâṅrujaka hati nikaṅ śūra sampun pinə̄kan</l>
            </lg>
            <lg n="11">
               <l n="a">nā liṅ saṅ mambaṅ ojar saṅ Aja mijil ikaṅ buddhi kakṣatriyāṅśan</l>
               <l n="b">siṅgih kveh niṅ musuh liṅta kadi jaladhi bahny atrigañcâṅgaluntaṅ</l>
               <l n="c">ndātan vaṅ* mātra vədy âku dan* irika kabeh mon patambəh samāna</l>
               <l n="d">siṅhâṅantî guhā byūha nika surupi vūk həntyakən hīnaśakti</l>
            </lg>
            <lg n="12">
               <l n="a">nāhan liṅ saṅ narāryātmaja kadi sinaṅa* tvas nirâsəṅhit aprih</l>
               <l n="b">tan sah saṅ mambaṅ āpan marək añamarani mvaṅ kavi ḍaṇḍanīti</l>
               <l n="c">siṅgih yan putra niṅ śakti saṅ Aja katəṅər* krūrasiṅhâvamāna</l>
               <l n="d">agyâmūkêṅ musuh duṣṭa kamadan ika śīrṇan marapvan panəmbah</l>
            </lg>
            <lg n="13">
               <l n="a">sākṣāt hyaṅ niṅ dhanurveda saṅ Aja sakala n pāvak iṅ dharmayuddha</l>
               <l n="b">raktākārâkiris vastra nira kilat i sub niṅ praṅ asriṅ larapnya</l>
               <l n="c">saṅkêṅ svargânurun cāmara nira kuməlab roma niṅ sarvakadga</l>
               <l n="d">saṅhub niṅ sañjatâḍəm pinakapayuṅ irântuk niṅ aṅdaṇḍa śatru</l>
            </lg>
            <lg n="14">
               <l n="a">hyaṅ-hyaṅ niṅ tuṅgaṅan sārathi nira vəka niṅ siddhi sāmbəknya siddha</l>
               <l n="b">ratnênādyūta de hyaṅ ravi ratha nira tan manda-manda prabhānya </l>
               <l n="c">śuddhākārâputih roma ni kuda nira pə̄h niṅ prabhā niṅ śaśāṅka</l>
               <l n="d">rvaṅ lakṣa ṅ sūryabaddhadhvaja nira piturun saṅ hyaṅ āditya sevu</l>
            </lg>
            <lg n="15">
               <l n="a">akveh sāmantaputrâṅiriṅ i sira paḍâtuṅgalan sargacāpa</l>
               <l n="b">pantəs lvir hyaṅ-hyaṅ iṅ sañjata təka rumaras mār tvas iṅ śatru denya</l>
               <l n="c">sevu kvehnyânvam-anvam vruh akuda-kudan iṅ papraṅan vīraputra</l>
               <l n="d">jihvā niṅ mr̥tyu sākṣāt  dhvaja nira dumilah rājasiṅhâmarəmpu</l>
            </lg>
            <lg n="16">
               <l n="a">vīra prajñā juru dyah nira sama-sama gandharva denyâmavâmbək</l>
               <l n="b">ilvêlvanyânvam*-anvam saṅaṅ ivu taruṇânaknya mantrī narendra</l>
               <l n="c">aprih riṅ praṅ sujanmâratha-rathan apupul tan sah iṅ vaṅśa sālas</l>
               <l n="d">vālārkākāra* sākṣāt lvir ika n aruṇamegha dhvajanya pradīpta</l>
            </lg>
            <lg n="17">
               <l n="a">sakveh-kveh niṅ rare jro vani hañar anapuk sañjatâgyâmrihêṅ* praṅ</l>
               <l n="b">rvaṅ lakṣa kvehnya məttâṅuhuh* aṅayam-ayam śatru mvaṅ deva daitya</l>
               <l n="c">anvam vruh riṅ dhanurveda juru nika huvus kāku siṅhanya riṅ praṅ</l>
               <l n="d">devāṅgâneka tuṅgulnya saṅaṅ ivu kadîndrādi milvâmukêṅ praṅ</l>
            </lg>
            <lg n="18">
               <l n="a">ambək niṅ dāsa śūrâpraṅa rumuhun apan kāsatan pva ṅ* hatinya</l>
               <l n="b">mattā vīryâṅuhuh* gə̄ṅ ni kamanan ika riṅ praṅ murub tan pahīṅan</l>
               <l n="c">miṅsor məntas mariṅ tuṅgaṅan apan ahuyaṅ kvehnya sevvarvudâḍəm*</l>
               <l n="d">mātaṅganyâpupul mvaṅ dhvaja nika dumilah citrameghâkilat mās</l>
            </lg>
            <lg n="19">
               <l n="a">saṅ jurv  Âjâbala rvaṅ prayuta pinakasenāpati prāṇa niṅ praṅ</l>
               <l n="b">kapvâdandan rukuh mās kavaca minaṇikan lvir samudrāgni muntab</l>
               <l n="c">vadvâṅjurv aprameyâratha sayuta gajahnyâtatā sevu lakṣa</l>
               <l n="d">lākâneka dhvajanya n pracalita kadi bahnî səḍəṅ niṅ yugānta</l>
            </lg>
            <lg n="20">
               <l n="a">mantrī rvaṅ lakṣa sampun ginəlar i hiriṅan bāhudaṇḍâṅgakāra</l>
               <l n="b">len tekaṅ pādarakṣa prakaṭa kadi tasik rvaṅ puluh durga niṅ praṅ</l>
               <l n="c">arpat muṅgv î təṅah śrī nr̥pasuta mukha niṅ siṅha śārdūla śakti</l>
               <l n="d">kady Âgastyâṅuyup sāgara vunuhan ikaṅ byūha sampun tiniṅkah</l>
            </lg>
         </div>
         <div type="canto" n="148" met="visarjita">
        <!--  Visarjita   – ⏑ ⏑ | – ⏑ ⏑ | – ⏑ ⏑ | ⏑ ⏑ ⏑ | ⏑ – ⏑ | ⏑ – ⏑ | ⏑ ⏓     !-->
            <lg n="1">
               <l n="a">arpat ikaṅ varagaṅ sahasa silih usī paḍa nora vədi</l>
               <l n="b">siṅ sakasambut ikaṅ pinakagada-gadānya paḍâmurulu</l>
               <l n="c">umban alivran arok rəmək iṅ avaṅ-avaṅ kapagut kavaluy</l>
               <l n="d">dukduk ikā kadi sarpa pakan aṅin aneka hanêṅ gagana</l>
            </lg>
            <lg n="2">
               <l n="a">vvaṅ bahulâtuha milv ajurit alara təṇḍas ikā ginutuk</l>
               <l n="b">ai putu liṅnya nihan laku valəsi gutuk buru demu pisuh</l>
               <l n="c">ndi n vənaṅ aṅgutukâṅrahana tan ubhayâku putu prihavak</l>
               <l n="d">dval putu demu palakvan i katigavəlas təṅahê laku ta</l>
            </lg>
            <lg n="3">
               <l n="a">brāhmaṇa vany apulih galah apupul aḍəm pinurugnya rəbah*</l>
               <l n="b">tan vruh aveda kuraṅ-kuraṅ aji makapaṅhaḍa timbul ikā</l>
               <l n="c">kepvan ikaṅ musuh amraṅa paḍa vədi yan rah ikā mijila</l>
               <l n="d">ṅhiṅ pamədinya pulut-pulutan ika ta hetu nikā malayū</l>
            </lg>
         </div>
         <div type="canto" n="149" met="basantatilakā">
        <!--  basantatilakā   – – ⏑ | – ⏑ ⏑ | ⏑ – ⏑ | ⏑ – ⏑ | – ⏓    !-->
            <lg n="1">
               <l n="a">nya ṅ sogatânvam ajurit kəna tan dva bəntar</l>
               <l n="b">mojar kutiknya ḍuh uḍuh pukulun laranya</l>
               <l n="c">yêka n mijil para cəṅəlnya nəhər sinuṇḍaṅ</l>
               <l n="d">kadyaṅgan iṅ ghaṭa rəmək tika yan panaṇḍəm*</l>
            </lg>
            <lg n="2">
               <l n="a">śaivâpulih kəna pilis vulaṅun kajuṅkəl</l>
               <l n="b">mitrânuluṅ mpu mapa teku manahta maṅko</l>
               <l n="c">eṅət ṅhulun ri kita bhāgya tasim yan eṅət</l>
               <l n="d">strī ni ṅhulun kita tulakṣaya ko hadêki</l>
            </lg>
            <lg n="3">
               <l n="a">nā liṅ nira mpu tucapa ṅ prajurit silih praṅ</l>
               <l n="b">ārok rinok avur-avur paḍa tan vri rātnya</l>
               <l n="c">teg tog* ḍaḍap nika bubul ginalah tinaṅkis*</l>
               <l n="d">ḍə̄hak musuhnya sinuḍatnya pəjah kasoran*</l>
            </lg>
            <lg n="4">
               <l n="a">gəntə̄r i śabda ni gubarnya baṅun silih prəp</l>
               <l n="b">kady âcakəp dhvani nikaṅ kukulan karəsrəs</l>
               <l n="c">kaṅsinya lāgi manah ambək iṅ ajrih iṅ praṅ</l>
               <l n="d">moṅmoṅan aṅgyat* anamar macan asriṅ olih</l>
            </lg>
            <lg n="5">
               <l n="a">vadvā nr̥pātmaja tumampuhakən gadānya</l>
               <l n="b">rvaṅ lakṣa tan kuraṅ asəṅhit* asiṅhanāda</l>
               <l n="c">akveh tikəl-tikəl igā ni lavanya rəmpuh</l>
               <l n="d">aṅrvaṅ-pulūh ulih* ikā ri patuṅgalanya</l>
            </lg>
            <lg n="6">
               <l n="a">vīrânapuk* raṅin apiṇḍa sahasra vr̥nda</l>
               <l n="b">mevv-îvu koṭi pagalahnya parəṅ tumampuh</l>
               <l n="c">gək ghor rəbah viphala siṅ kinayuhnya runtuh</l>
               <l n="d">savrənda māti ginalah savaneh pinə̄kan</l>
            </lg>
            <lg n="7">
               <l n="a">sevvarvudâmana*-manah mvaṅ ikāṅ agaṇḍi</l>
               <l n="b">tandaṅnya tan dva kinavədyan apan karəsrəs</l>
               <l n="c">hrūnyânrik iṅ gagana sə̄h kadi megha məṇḍuṅ*</l>
               <l n="d">sar cəb tibâṅənani* siṅ kəna tan pasāra</l>
            </lg>
            <lg n="8">
               <l n="a">vadvā narendra malayū savatək-vatəknya</l>
               <l n="b">peka pravīra kəna tan dva yaya praṅ aṅrok*</l>
               <l n="c">kombak linūd avalikan kuməlab dhvajanya</l>
               <l n="d">himpər nadī kinəbur iṅ gaja sevu lakṣa</l>
            </lg>
            <lg n="9">
               <l n="a">bhātriṅśa lakṣa ṅ apulih kalulun kavaṅsul</l>
               <l n="b">kālah tibā silih idək sinəsəb pinə̄kan</l>
               <l n="c">rəmpak* tikəl viphala salvir i sañjatanya</l>
               <l n="d">lvir kayva-kayvan asipattra rəbah kaliṇḍvan*</l>
            </lg>
            <lg n="10">
               <l n="a">vadvā nareśvara inatyan* irêṅ kasiṅhan</l>
               <l n="b">śakti pravīra parapə̄k i musuh yan iṅ praṅ</l>
               <l n="c">yêkâpulih tan avədî ripubāṇavarṣa</l>
               <l n="d">vany ânusup təpət amūk makasoṅ ḍaḍapnya</l>
            </lg>
            <lg n="11">
               <l n="a">kagyat balā nr̥patiputra maluy tinaṅkis</l>
               <l n="b">akveh an amriha tavan tiki* tan kagə̄man</l>
               <l n="c">məṅgəp kadi jrih* akikib malayū tan adrəs</l>
               <l n="d">mundur yayā bala nareśvara durbalâlvaṅ</l>
            </lg>
            <lg n="12">
               <l n="a">tan jrih bala nrəpati dhairya sahâbhimāna</l>
               <l n="b">apraṅ karuṅ paḍa tumiṅgalakən ḍaḍapnya</l>
               <l n="c">de niṅ silih pəḍək arok vəkasan silih prəp</l>
               <l n="d">bək təg həhəh kahənəkan jrih ikaṅ lumumpat</l>
            </lg>
            <lg n="13">
               <l n="a">avrâlayū bala narendrasutâvrəg avrin</l>
               <l n="b">śakti pravīra kapana n kəna pakṣa-pakṣan</l>
               <l n="c">hamham təkâṅamah-amah bala saṅ narendra</l>
               <l n="d">apyak təkapnya n aṅucap tuhu siṅha riṅ praṅ</l>
            </lg>
            <lg n="14">
               <l n="a">ai koṅ vatək Raghusuta prih avakmu maṅko</l>
               <l n="b">hayvâpraṅ undur athavā paṅalih para* ṅke</l>
               <l n="c">āpan ya tan hana sihankva ri kāsy-asihmu</l>
               <l n="d">kāton pəjahmu pususəṅkva ri sañjataṅku</l>
            </lg>
            <lg n="15">
               <l n="a">nā liṅ nikâmutuṅ aṅəmbuli tan panaṅgəl</l>
               <l n="b">kvehnyâprameya kadi sāgara tan papiṅgir</l>
               <l n="c">marmanya vāni sahasâmraṅ amūk tumiṇḍih</l>
               <l n="d">*dukduk  panah kadi hudan ya ta paṅharəpnya</l>
            </lg>
            <lg n="16">
               <l n="a">aṅvehi sañjata humuṅ gumuruh suraknya</l>
               <l n="b">aṅrok* atambəh i harəp kumucup dhvajanya</l>
               <l n="c">akveh pəjah tan avədî pati maṅkin embuh</l>
               <l n="d">lvir larva-larvan arəbut damar alvaṅ embuh</l>
            </lg>
            <lg n="17">
               <l n="a">krūrâpulih bala narendrasutâmuk amrih</l>
               <l n="b">mundur bala nrəpati śīghra muvah tumampuh</l>
               <l n="c">enak silih galah apan paḍa vāni-vāni</l>
               <l n="d">sə̄h sāhasâṅuḍik-uḍik praṅ ikā silih sob</l>
            </lg>
            <lg n="18">
               <l n="a">enak marâpraṅ arukət paḍa nora mundur</l>
               <l n="b">rvaṅ yojana ṅ pabharatan paḍa sə̄h gajâśva</l>
               <l n="c">sampun rəbah vukir-anaknya vatunya kabvaṅ</l>
               <l n="d">akveh juraṅ mari juraṅ vəkasan kahinya*</l>
            </lg>
            <lg n="19">
               <l n="a">ṅkānê ruhur gunuṅ ikaṅ praṅ arok silih sob</l>
               <l n="b">apraṅ suməṅka tumurun paḍa rota rodra</l>
               <l n="c">rəp tan katon hanan avās təkap iṅ himâvrā*</l>
               <l n="d">ramyâtulis praṅ ika konəṅ-unəṅ tinonton</l>
            </lg>
            <lg n="20">
               <l n="a">brahmarṣi śeva* sugatādi* ri sor anonton</l>
               <l n="b">mvaṅ vvaṅ jrih iṅ raṇa huvus katuhan vayahnya</l>
               <l n="c">kvehnyâtatânudiṅi harṣa nəhər tuməṅhā</l>
               <l n="d">akrak paḍâtri gumuruh ri paṅadvakənya</l>
            </lg>
            <lg n="21">
               <l n="a">rīyūk rəbah kidul alah rinəbut sinə̄kan*</l>
               <l n="b">rīyūk rəbah muvah alah kasəsə̄h* ikaṅ lor</l>
               <l n="c">rīyūk rəbah muvah ikaṅ kidul alvaṅ akveh</l>
               <l n="d">rīyūk rəbah pinəgatan vədi və̄k ikaṅ lor</l>
            </lg>
            <lg n="22">
               <l n="a">āh uh piraṅ juru muvah saka lor tumandaṅ</l>
               <l n="b">rīyūk rəbah kidul alah binurunya kagyat</l>
               <l n="c">kady ânutuh kalapa denya mamə̄ki* təṇḍas</l>
               <l n="d">nā liṅ nikā hana ta len aṅutū kapūhan</l>
            </lg>
            <lg n="23">
               <l n="a">śīrṇa ṅ samaṇḍala-samaṇḍala konduran syuh</l>
               <l n="b">avrəg paḍâṅhili* sira mpu təkêṅ kaninyan</l>
               <l n="c">aprakprakan di ta kaki hyaṅ ujar nini hyaṅ</l>
               <l n="d">putrī nikā* kaburəṅek-burəṅek tinaṅguṅ</l>
            </lg>
            <lg n="24">
               <l n="a">sampun təkê ruhur iṅ agra muvah paḍâvrəg</l>
               <l n="b">vvaṅ vr̥ddha-vr̥ddha guru niny aṅuhuh sakê sor</l>
               <l n="c">pāran pinavrəgakən ā mapa liṅ kaki hyaṅ</l>
               <l n="d">vikv âñaruk viṣaya rakva nimitta niṅ vrəg</l>
            </lg>
            <lg n="25">
               <l n="a">lāvan turun patapan əmbuli hayva mundur</l>
               <l n="b">ambək ṅvaṅ iṅ kaguru-ninyan alah padandan</l>
               <l n="c">ṅvaṅ pvâtuhâlah-alah əmpu buyut  ta lampah*</l>
               <l n="d">nā liṅ nini mpu kabalik vədi və̄k kaki mpu</l>
            </lg>
            <lg n="26">
               <l n="a">vīrâpraṅ iṅ təgal ayun paḍa vāni-vāni</l>
               <l n="b">kontab maṅontabakən amraṅ* amūk añakra</l>
               <l n="c">kedər paḍâkuliliṅan gumuluṅ rathanya</l>
               <l n="d">lvir nāga molih aməbəd gaja matta* sālas</l>
            </lg>
            <lg n="27">
               <l n="a">enak dahat* praṅ ika kādbhuta riṅ triloka</l>
               <l n="b">āpan katuhvan atəvək-təvəkan paḍâkris</l>
               <l n="c">len taṅ silih tujah amatrəm amajra* maṅduk</l>
               <l n="d">bāhunya runtuh asakit trus aṅəmbak-əmbak</l>
            </lg>
            <lg n="28">
               <l n="a">sojarnya kātara nəhər marahup-rahup rah</l>
               <l n="b">hāmah śirah hurupa* jīvamu hayva tâjrih</l>
               <l n="c">hayvâdva bhoh ndya ta śirah mata mah ndya jīva</l>
               <l n="d">bvat kapravīran iki tan dadi mithyavāda</l>
            </lg>
            <lg n="29">
               <l n="a">nā liṅ nikā tucapa śabda ri de nikâpraṅ</l>
               <l n="b">pyak byur  kəpuk  kətələbuk*  kəḍəpək  kətug tog</l>
               <l n="c">ceṅ  has təhap-təhap  aḍuh  gədəbəg  ḍəhak syok</l>
               <l n="d">carcab ləbik bək aḍu gə̄ṅ guməcik gələmpə̄ṅ</l>
            </lg>
            <lg n="30">
               <l n="a">nāhan taṅ əlvan asəlur karəṅə̄ karəsrəs</l>
               <l n="b">maṅde bhayānaka pasaṅgha nikā guməntər</l>
               <l n="c">len taṅ mahātiśaya rodra paṅalv-alə̄nya</l>
               <l n="d">vīrâṅgətəm nəhər aṅohan i mehnya matya</l>
            </lg>
         </div>
         <div type="canto" n="150" met="visarjita">
        <!--  Visarjita   – ⏑ ⏑ | – ⏑ ⏑ | – ⏑ ⏑ | ⏑ ⏑ ⏑ | ⏑ – ⏑ | ⏑ – ⏑ | ⏑ ⏓     !-->
            <lg n="1">
               <l n="a">śrī Magadhādhipa sāhasa mijil abhimāna nirêṅ palagan</l>
               <l n="b">nāgamayāstra laras nira səḍəṅ inayat bhramita ṅ pr̥thivī</l>
               <l n="c">gə̄ṅ svara niṅ tali de ny aṅin ika kumusuh mətu kātatakut</l>
               <l n="d">hrū nika kādbhuta kātara gunuṅ ahəlar varakadga murub</l>
            </lg>
            <lg n="2">
               <l n="a">prajvalitāgni cucuknya kagiri-giri dhūma dilahnya murub</l>
               <l n="b">sek gumuruh paṅavaknya kumisik aməgat jaladêṅ gagana</l>
               <l n="c">bor kumutug śara bajra saṅ Aja kumətug ləpas aṅdviguṇa</l>
               <l n="d">teg tumibā ṅ vihagācala mati pinanah makəbət-kəbətan</l>
            </lg>
         </div>
         <div type="canto" n="151" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">muntab krodha saṅ Aṅganātha kadi bahni maṅaraman i puñcak iṅ vukir</l>
               <l n="b">ṅkānê kūvara niṅ rathâmahayu lañciṅan ira pinisit siniṅsətan</l>
               <l n="c">hrū lāvan laras advitīya sinamādhy amijilakəna sarvasañjata</l>
               <l n="d">vuntv îkaṅ gaganāntarāla təkap iṅ panah atip atətəl turuṅ tibā</l>
            </lg>
            <lg n="2">
               <l n="a">devanyâvurahan təkâṅamah-amah harəp amususa riṅ nrəpātmaja</l>
               <l n="b">lvir meghodaya māghamāsa sumaput pətəṅ alimunan aṅhudan havu</l>
               <l n="c">saṅ hyaṅ bāyvanala pracaṇḍa pamanah nr̥patanaya dumeh kavaṅsula</l>
               <l n="d">bək gək tor* cərəcəb tibêṅ bala nareśvara makasulayah kavaṅsulan</l>
            </lg>
            <lg n="3">
               <l n="a">śaktîṅ praṅ saṅ Avantinātha sira Mr̥tyu sakala yan i madhya niṅ musuh</l>
               <l n="b">maṅgəh buddhi nirâpulih nəhər aṅakv aməjahana nareśvarātmaja</l>
               <l n="c">rahasyântya nikaṅ kaśaktin inayat nira mətu ṅ ayudhâgniparvata</l>
               <l n="d">bor muṅgv iṅ gaganāntarāla paḍa yatna bala saṅ Aja kebəkan panas</l>
            </lg>
            <lg n="4">
               <l n="a">tan kevran saṅ Ajâpan adbhuta kaśaktin ira tumiru śakti saṅ Raghu</l>
               <l n="b">rəp mārādhana pañcabāyu mətu kātaratara gumərəh magənturan</l>
               <l n="c">kabvaṅ taṅ śara parvatâgni kadi handaru sayuta dilahnya riṅ laṅit</l>
               <l n="d">bhur tog sə̄ṅ prəkətək nahan svara nikâməkasi hurip i madhya niṅ tasik</l>
            </lg>
            <lg n="5">
               <l n="a">maṅsə̄ sāhasa tan surud saṅ Anupādhipati manah ira n vanîṅ raṇa</l>
               <l n="b">paṅhrik niṅ kuda len grit iṅ ratha karəṅv asəlur i hiriṅan hanê harəp</l>
               <l n="c">pakrak niṅ balasaṅgha maṅgyat aṅasut ri bala saṅ Aja vāni kāmbulan</l>
               <l n="d">teg tok* lvir garuḍâḍahəm kətug ikaṅ gubar asahuran apratidhvani</l>
            </lg>
            <lg n="6">
               <l n="a">sampunya n luməpas panah saṅ Anupādhipa kadi ruga ṅ aṇḍamaṇḍala</l>
               <l n="b">pātālastha samāpta nāga ləkər iṅ bhuvana ruməbuti nrəpātmaja</l>
               <l n="c">porot bor dumilah mara ṅ* viṣa sinəmburakən ika hanâtəmah kukus</l>
               <l n="d">byur lar ləs paḍa mukṣa de ni kuku saṅ garuḍa vahu minuṣṭi riṅ laras</l>
            </lg>
         </div>
         <div type="canto" n="152" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">krodhâmbək saṅ Susenā saha bala sumaput kātarâsiṅhanāda</l>
               <l n="b">harṣa n ton saṅ narāryātmaja pinakamusuh kevalânuṅga-nuṅgal</l>
               <l n="c">hrū-hrū śaktîṅ daṅū sə̄h linəpasakən irâtaṅkis akrak karəsrəs</l>
               <l n="d">āpan pakṣy âhəlar sañjata kadi garuḍâneka sevv arvudâhə̄m</l>
            </lg>
            <lg n="2">
               <l n="a">sumyaṅ sumyak həlarnya n kinirigakən ikâghāṣa muntab dilahnya</l>
               <l n="b">sumyuk tan kāvaran drəsnya kadi dinukakən yan tumandaṅ sakêṅ doh</l>
               <l n="c">kāṇḍəg katrən dinuk de saṅ Aja linud irêṅ cakra puṅgəl gulūnya</l>
               <l n="d">perat sok rahnya saṅkêṅ* ḍaḍa nika kavutah mrəm tibâdoh guməntər</l>
            </lg>
            <lg n="3">
               <l n="a">ṅhiṅ saṅ Hemāṅgadâmrih-mrih apulih i luyuk saṅ Susenā katampək</l>
               <l n="b">sampun kempun sinimpən bala saṅ Aja paḍa krūra kedran kavuṅkus</l>
               <l n="c">syuh tan sārā sa-Hemāṅgada mati tinəḍak bəntar alvaṅ salakṣa</l>
               <l n="d">kāry aṅlīlā narendrâmanahakən irikaṅ sāgarâtyanta rodra</l>
            </lg>
            <lg n="4">
               <l n="a">śīghra rvabnyâṅgaluntaṅ gaganacara ləpas māmpuhan matrigañca</l>
               <l n="b">ləmboranyâṅlayaṅ* kābhinava kadi gunuṅ sevu mālih marampak</l>
               <l n="c">sumyūk adrəs tuməmpuh ri saṅ Aja kavaluy de ni gə̄ṅ niṅ kaśaktin</l>
               <l n="d">mavrəg luṅhâstra de hyaṅ Baruṇasuta karəsnya n hilaṅ tan paśeṣa</l>
            </lg>
            <lg n="5">
               <l n="a">saṅ Pāṇḍyâmah gunuṅ sāhasa təka rumahab de ni gə̄ṅ niṅ kamānan</l>
               <l n="b">sākṣāt guntur sakêṅ parvata tumurun atūt lvah juraṅ durgamâjro</l>
               <l n="c">mātaṅga mvaṅ ratha lvir vatu gumuluṅ apan tan pararyan lakunya</l>
               <l n="d">krodhâməṇṭaṅ* laras saṅ prabhu mamanahakən bahni saṅkêṅ samudra</l>
            </lg>
            <lg n="6">
               <l n="a">lumrā riṅ dik vidik teja nika saha panasnyâṅgəsəṅ sarvavr̥kṣa</l>
               <l n="b">sakveh niṅ megha məṇḍuṅ pinaṅan ika huvus hənti lāvan gəlapnya</l>
               <l n="c">lvir jihvānya ṅ Mahāmr̥tyu dumilata narendrātmajâtyanta rodra</l>
               <l n="d">saṅ hyaṅ Kālāgni muṅgv î naraca saṅ Aja marmanya mātîṅ raṇāṅga</l>
            </lg>
         </div>
         <div type="canto" n="153" met="basantatilakā">
        <!--  basantatilakā   – – ⏑ | – ⏑ ⏑ | ⏑ – ⏑ | ⏑ – ⏑ | – ⏓    !-->
            <lg n="1">
               <l n="a">saṅ Pāṇḍya sor titih alah malayū tinaṅkis</l>
               <l n="b">vadvā nirâlara hilaṅ kahalâvrəg alvaṅ</l>
               <l n="c">āpan silih praṅ arəbut havan ahrit evəh</l>
               <l n="d">vadvā nr̥pātmaja maluy sakarəṅ mararyan</l>
            </lg>
            <lg n="2">
               <l n="a">saṅ saptarāja sumahab saha bhr̥tyamantrī</l>
               <l n="b">sampun sirâṅhabətakən dhvaja śīghra maṅkat</l>
               <l n="c">sar sə̄k pravīra gumuruh kadi sāgara rvab</l>
               <l n="d">lvir siṅha sārvuda paḍâkrak asiṅhanāda</l>
            </lg>
            <lg n="3">
               <l n="a">vīrâtyan iṅ vani hinatyan inəṇḍəm-əṇḍəm*</l>
               <l n="b">agyâpraṅ aṅgətəm atə̄n maṅusap ləṅənya</l>
               <l n="c">mvaṅ sarvasañjata nikā milu harṣa riṅ praṅ</l>
               <l n="d">paṅliṅganâṅiṅis-iṅis kuməñar vajanya</l>
            </lg>
            <lg n="4">
               <l n="a">hamham təkâmanah añakra bubak sakāmbah</l>
               <l n="b">rodrâmupak cəṅəl amūk arəbut kasiṅhan</l>
               <l n="c">len taṅ paḍâpapatihan kuḍuvak paḍâkre</l>
               <l n="d">saṅhāra kātəkan i rūpa nika n karəsrəs</l>
            </lg>
            <lg n="5">
               <l n="a">śūrâmərəh* kadi surat təkap* iṅ kaśūran</l>
               <l n="b">kontanya kādbhuta sahasra kuvuṅ-kuvuṅnya</l>
               <l n="c">asraṅ kətug ni panutugnya ḍaḍap guməntər</l>
               <l n="d">himpər prabhāva ni musuhnya pəjah kapə̄kan</l>
            </lg>
            <lg n="6">
               <l n="a">mundur bala nrəpatiputra tinūt cinakra</l>
               <l n="b">avrā rinampak inirup pinanah ginaṇḍi</l>
               <l n="c">ndātan vədîṅ panah atip kadi megha məṇḍuṅ*</l>
               <l n="d">tahv âhudan-hudan i madhya niṅ astravarṣa</l>
            </lg>
            <lg n="7">
               <l n="a">vadvā narādhipati sāhasa tan panaṅgəl</l>
               <l n="b">śārdūla śakti pinakāgramukhêṅ kasiṅhan</l>
               <l n="c">mañjiṅ marêṅ pakəkəs iṅ vunuhan təkâmraṅ*</l>
               <l n="d">tan sāra hənti satəṅah rinakut kadi bras</l>
            </lg>
            <lg n="8">
               <l n="a">kagyat vinūk pinəgatan tinalaṅkup avrəg</l>
               <l n="b">tiṅgalnya sañjata rathâśva sahasra saṅkhya</l>
               <l n="c">kedər gajahnya rinubuṅ dinudut śinūla</l>
               <l n="d">lvir vaṅkay iṅ valaṅ inīrakən iṅ səmut baṅ</l>
            </lg>
            <lg n="9">
               <l n="a">saṅ saptarāja kadi saptasamudra muntab</l>
               <l n="b">de niṅ kamānavibhavan pinakasvabhāva</l>
               <l n="c">maṅsə̄ sahâśva ratha vāhana Meru* tulya</l>
               <l n="d">apvī sakêṅ panah irôjvala mumbul-umbul</l>
            </lg>
            <lg n="10">
               <l n="a">*meghodayâmaḍəmi  sakṣaṇa tan paśeṣa</l>
               <l n="b">saṅkê panah nr̥patiputra lavan halisyus</l>
               <l n="c">mətv âmusus-musus anūb ratharəṅga kabvaṅ</l>
               <l n="d">lāvan gəlap makasulambər anambər aṅgyat</l>
            </lg>
            <lg n="11">
               <l n="a">saṅ saptarāja saha bhr̥tya rəbah katampək</l>
               <l n="b">bəntar vinūk saha gajâśva rathâlah avrəg</l>
               <l n="c">guntur pravīra kumusuh katəḍun marêṅ lvah</l>
               <l n="d">himpər gunuṅ pituṅ atus rəbah iṅ samudra</l>
            </lg>
            <lg n="12">
               <l n="a">saṅ saptarāja kabələt vəkasan sirâdan</l>
               <l n="b">rəp sy Andakâvak aśarīra liman savr̥nda</l>
               <l n="c">saṅkê panah nira mijil təkap iṅ kasiddhyan</l>
               <l n="d">vuntu ṅ nabhastala lavan pr̥thivī kasəṅkə̄</l>
            </lg>
            <lg n="13">
               <l n="a">śīghrânurumbunuh amūk ri narendraputra</l>
               <l n="b">atyadbhutâlimunan iṅ gaganāntarāla</l>
               <l n="c">məttâṅuliṅ kadi gunuṅ kumukūs umaṇḍəm</l>
               <l n="d">saṅ saptarāja humuṅ atry asurak guməntər</l>
            </lg>
            <lg n="14">
               <l n="a">de niṅ maṅadvakən* apiṇḍa təkap niṅ apraṅ*</l>
               <l n="b">āh āh mati sy Aja mulat muliṅā kaṅelan</l>
               <l n="c">kedran kavuṅkus i təṅah kalulun kapəṇḍəm</l>
               <l n="d">nā liṅ nirâṅgətəm atə̄n dan asiṅhanāda</l>
            </lg>
            <lg n="15">
               <l n="a">kāla nrəpātmaja n inambulan iṅ gajendra</l>
               <l n="b">eṅət sirâmanahakən śara hastiśikṣā</l>
               <l n="c">mevv-îvu hənti mati śīghra parəṅ tuməmpək*</l>
               <l n="d">himpər namuk tinəpak alvaṅ atambəh akveh</l>
            </lg>
            <lg n="16">
               <l n="a">riṅ  sakṣaṇa nrəpatiputra kumə̄l ayoga</l>
               <l n="b">saṅ hyaṅ Smarāntakaśarāgni mijil sakêṅ hrū</l>
               <l n="c">śīrṇa ṅ gajah ginəsəṅan paḍa bhasmibhūta</l>
               <l n="d">lumrā havunya kumutug baṅun andhakāra</l>
            </lg>
            <lg n="17">
               <l n="a">krodhâṅayat śaravarāgni narendraputra</l>
               <l n="b">āpan musuh nira sudhīra mahāprabhāva</l>
               <l n="c">maṅsə̄ paḍâṅləpasakən śara nāgapāśa</l>
               <l n="d">tapvan təkâpan avilət pinəgat nirêṅ hrū</l>
            </lg>
            <lg n="18">
               <l n="a">saṅ saptarāja paḍa śakti vidagdha riṅ praṅ</l>
               <l n="b">vil krūra daitya pamanah nira sevu lakṣa</l>
               <l n="c">krodhâmupul* səmut amūk ri narendraputra</l>
               <l n="d">himpər grahâṅhibəki rāt marəbut śaśāṅka</l>
            </lg>
            <lg n="19">
               <l n="a">siṅhapravīra saṅ Ajâṅayat  astra śakti</l>
               <l n="b">ḍaṅṣṭrā niṅ Antaka minuṣṭi huvus minantran</l>
               <l n="c">devātmakâmava gadāyudha mətv arampak</l>
               <l n="d">mavrəg pəjah silih idək para daitya mukṣa</l>
            </lg>
            <lg n="20">
               <l n="a">an maṅkana praṅ ira tan hana sor avantah</l>
               <l n="b">maṅsə̄* nr̥pātmaja lavan naranātha maṅsə̄</l>
               <l n="c">təmpuh ni sañjata nirâpagut ātirodra</l>
               <l n="d">himpər gunuṅ madu guməntər inadv atəmpuh</l>
            </lg>
            <lg n="21">
               <l n="a">liṇḍū bəlah bhramita bhūmi nikaṅ raṇāṅga</l>
               <l n="b">mvaṅ saptaparvata kadînayun agrah olah</l>
               <l n="c">pātāla sapta kadudut kagiriṅ kagiṅgaṅ</l>
               <l n="d">nya ṅ saptasāgara katumpək arok bañunya</l>
            </lg>
            <lg n="22">
               <l n="a">kveh niṅ pəjah saka salakṣa sahasra vr̥nda</l>
               <l n="b">len taṅ paḍâməkasi jīva humūṅ aṅohan</l>
               <l n="c">meh matya maṅrəguṅ ikaṅ gajah asriṅ aṅgro</l>
               <l n="d">abyūran iṅ rudhirasāgara kombakan ryak</l>
            </lg>
            <lg n="23">
               <l n="a">mātaṅga len turaga nūsa nikâṅalimbuṅ*</l>
               <l n="b">sarvāstra kayvan ika śīrṇa marok* dhvajâkrəp</l>
               <l n="c">ṅkāna ṅ* pravīra marəbut phala niṅ kasiṅhan</l>
               <l n="d">vetnyâləyə̄ kasidəkuṅ-sidəkuṅ silih praṅ</l>
            </lg>
            <lg n="24">
               <l n="a">ṅkānê pasir-pasir ikā naranāthaputra</l>
               <l n="b">apraṅ lavan ratu kavīśvara riṅ palambaṅ</l>
               <l n="c">hrū muṅgv i karṇa nira piṇḍa tanah kasumpiṅ</l>
               <l n="d">tapvan varəg praṅ alaṅə̄ lagi kombakan rah</l>
            </lg>
            <lg n="25">
               <l n="a">Rudrāyudhāgni pinasaṅ naranāthaputra</l>
               <l n="b">Durgānalâdbhuta* mijil pamanah narendra</l>
               <l n="c">trus riṅ laṅit dilah ikâsəmu megha bahni</l>
               <l n="d">lumrâvilət latu-latunya mahāsurâkrak</l>
            </lg>
            <lg n="26">
               <l n="a">prodbhūta kātara dahat patəmunya kālih</l>
               <l n="b">maṅkin təkê ruhur aṅambara kaprahāran</l>
               <l n="c">saṅ hyaṅ Śivārka kasuban pan asor sirâgyaṅ</l>
               <l n="d">luṅhâhavan kuda lumiṅsir adoh maṅulvan</l>
            </lg>
            <lg n="27">
               <l n="a">vidyādharī saha vimāna sumaṅgrahâkveh</l>
               <l n="b">muṅgv î tavaṅ vruh irikaṅ vani-vāni riṅ praṅ</l>
               <l n="c">dukduk* hayunya sinahāyan iṅ ambək ahyaṅ</l>
               <l n="d">harṣâmapag ri para vīra pəjah kapə̄kan</l>
            </lg>
            <lg n="28">
               <l n="a">sāmbək* niṅ onəṅ alavas tinəkan rarasnya</l>
               <l n="b">kāmīrasâyam-ayamanya səḍəṅ bhinukti</l>
               <l n="c">tan lot dhumāraṇa panas nikaṅ agnibāṇa</l>
               <l n="d">luṅhā lavan priya nikā sukha ramya mārga</l>
            </lg>
            <lg n="29">
               <l n="a">saptarṣi devagaṇa guhyaka siddha-siddha</l>
               <l n="b">anrik* hanêṅ gagana sārvuda riṅ sapaṇṭa</l>
               <l n="c">gə̄ṅ niṅ praṅ adbhuta ya hetu nira n panonton</l>
               <l n="d">milv âsurak nəhər aṅadvakən akrak ahyā</l>
            </lg>
            <lg n="30">
               <l n="a">luṅhā muvah kapanasan paḍa tan hanâṅher</l>
               <l n="b">saṅ Nāradâsyaṅ aṅuhuh* ri narendraputra</l>
               <l n="c">ai putra toh bapa vulat ndak apintakāsih</l>
               <l n="d">hrūntâgni śakti paḍəmənta sihanta ri hyaṅ</l>
            </lg>
            <lg n="31">
               <l n="a">mvaṅ paṅrəṅə̄kv* i kita yan pinakāntaśāpa</l>
               <l n="b">de saṅ Priyambada səḍəṅnya gajendrarūpa</l>
               <l n="c">kāruṇya māsih amaləs ri valuy nira hyaṅ</l>
               <l n="d">saṅmohanêkaṅ inajinta kənoh parīkṣan</l>
            </lg>
            <lg n="32">
               <l n="a">an maṅkanôjar ira śīghra narendraputra</l>
               <l n="b">mārādhanâmr̥ta sinr̥ṣṭi ri tuṅtuṅ iṅ hrū</l>
               <l n="c">sumyuk sakêṅ avaṅ-avaṅ kadi riṅ paṅipyan</l>
               <l n="d">dhvasta ṅ śarânala paḍəm paḍa bhasmibhūta</l>
            </lg>
            <lg n="33">
               <l n="a">saṅ saptarāja paḍa śakti parəṅ tumandaṅ</l>
               <l n="b">kapvâṅhudan-hudani sañjata bāyubajra</l>
               <l n="c">atyanta tan paṅupamê saṅ Ajâpan anvam</l>
               <l n="d">muṅgv iṅ* rathânudiṅi vākcapalâvalepa</l>
            </lg>
            <lg n="34">
               <l n="a">ai rājaputra* mapa tâṅən-aṅənmu maṅko</l>
               <l n="b">āpan huvus vruh aku yan kapalaṅ manahmu</l>
               <l n="c">tr̥ṣṇan purihmu ri huripmv apan anvam avri</l>
               <l n="d">nā pādukaṅku pakacāmana sambahəmva*</l>
            </lg>
            <lg n="35">
               <l n="a">nāhan vuvus nr̥pati senaka ri tvas apyak</l>
               <l n="b">pāruṣyaśabda mada tan vruh i śakti niṅ len</l>
               <l n="c">krodha nrəpatmaja sumə̄ṅ i mukha ṅ kamānan</l>
               <l n="d">sabhyâṅucap sahur irâtəhər aṅdədəl tvas</l>
            </lg>
            <lg n="36">
               <l n="a">sanvam-nvamaṅkva n aku siṅhakula pravīra</l>
               <l n="b">tak* nāgatêṅ atuha tiṅhali demu maṅko</l>
               <l n="c">sakveh ni sañjatamu tan hana paṅgaritnya</l>
               <l n="d">byakta n* pacuṇḍaṅ i bapaṅku kabeh-kabehmu</l>
            </lg>
            <lg n="37">
               <l n="a">nā liṅ narendrasuta śakty aṅayat varāstra</l>
               <l n="b">saṅmohana smr̥ti nirêṅ kṣaṇa n ekacitta</l>
               <l n="c">nidrâṅaveśa sumaput ri ləpas nikaṅ hrū</l>
               <l n="d">mrəm saṅ vatək ratu huvus kəna tan pasāra</l>
            </lg>
            <lg n="38">
               <l n="a">sāmānya* peka rumuhun para taṇḍa mantrī</l>
               <l n="b">mātaṅga matta turagâṅrəpa tan vri rātnya</l>
               <l n="c">mūrchâturū kadi tasik vvaṅ ikaṅ* raṇāṅga</l>
               <l n="d">mombak raṅin gajah aghaṇṭa karaṅ liman ya</l>
            </lg>
            <lg n="39">
               <l n="a">sampun jayêṅ raṇasabhā naranāthaputra</l>
               <l n="b">saṅ saptarāja kadi māti parəṅ katurvan</l>
               <l n="c">təkvan huvus kacuriṅan rah i tuṅtuṅ iṅ hrū</l>
               <l n="d">yêkā siluṅluṅ ira yan kaparājayêṅ praṅ</l>
            </lg>
            <lg n="40">
               <l n="a">saṅ hyaṅ sirâjaya-jayêṅ gaganāntarāla</l>
               <l n="b">mvaṅ puṣpavarṣa tumibā kadi kasturi mrik</l>
               <l n="c">prīty âdara nrəpatiputra sinādhukāra</l>
               <l n="d">sampun maṅañjali saharṣa nəhər tuməṅhā</l>
            </lg>
         </div>
         <div type="canto" n="154" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">sampun byakta kacakravartyan i nr̥pātmaja ri huvus irâmarājaya</l>
               <l n="b">nora lvaṅ nira pūrṇa maṅkana sasañjata nira kadi ṅūni dug siṅī</l>
               <l n="c">sakveh niṅ bala śūrasaṅgha humatur paḍa maṅarahakən lumampaha</l>
               <l n="d">maṅkat śrîndumatī lavan nr̥patiputra paḍa sukha makālihan ratha</l>
            </lg>
            <lg n="2">
               <l n="a">tiṅkah-tiṅkah i de nirâpraṅ inucap vinarahakən irê suputrikā</l>
               <l n="b">mojar śrîndumatī vagus kita kakâpa haməṅan ikanaṅ vatək ratu</l>
               <l n="c">rakryan yêki panahkv amuṅvakəna tan dadi viphala ləpasnya riṅ musuh</l>
               <l n="d">saṅhārāstra vimohanākhya paṅalah pinakakajayaśatrun* i ṅhulun</l>
            </lg>
            <lg n="3">
               <l n="a">nāhan liṅ nr̥paputra rakva tadanantara nr̥pati parəṅ sirâvuṅu</l>
               <l n="b">mvaṅ mantrī saha bhr̥tya vāhana turaṅga varurutən aṅob ariṅguṅan</l>
               <l n="c">eraṅ de ni kahīnakāyan ira tuccha kacuriṅan alah sirêṅ raṇa</l>
               <l n="d">ry antuk saṅ prabhu tan kathākəna kunəṅ nr̥pasuta sira varṇanən muvah</l>
            </lg>
            <lg n="4">
               <l n="a">sampun mintar adoh laku nr̥patiputra manəmu haraṇān ḍusun-ḍusun</l>
               <l n="b">piṅgir-piṅgir ikaṅ hənū pakapasan pakalayaran apaṇṭa tan parok*</l>
               <l n="c">evəh tan satinūtakən rupit ikāṅ aṅiva hana nəṅən paḍâgənət</l>
               <l n="d">tan tuṅgal kasasar humuṅ silih uhuh* kapasah asahuran silih taña</l>
            </lg>
            <lg n="5">
               <l n="a">duṅhus niṅ palapat kahundul aruhur kabuyutan alavas kinatvaṅan</l>
               <l n="b">pañcârnik vinəlaṅ sakanya pinakolul* ika taviṅ ikā hibək parab</l>
               <l n="c">vvaṅnyâkveh mapupul hanâṅiduṅakən ri gavay ira nareśvarātmaja</l>
               <l n="d">lantuṅ mambv avaṅînasū nika ginanti saha caru sinaṅgaran hañar</l>
            </lg>
            <lg n="6">
               <l n="a">ṅkānê sor talagâhəniṅ hana buyut-buyut ivak arəbut valaṅ tibā</l>
               <l n="b">piṅgirnyênasaban paras havan ikā siniku-siku hinambalan vatu</l>
               <l n="c">raṅrə̄ kayvan ikā lavan kəpuh agə̄ṅ jaha vijah asəkar lavan vinə̄ṅ</l>
               <l n="d">akveh səñjaṅ ikâjajar hana kavadvan ana kalanaṅan dinudvakən</l>
            </lg>
            <lg n="7">
               <l n="a">meh-meh rvaṅ puluhaṅ kuləm lavas irâṅhinəp* i huvus irâpraṅ iṅ hənū</l>
               <l n="b">prāptêṅ thāni ḍusun kaḍatvan iṅ usāna paravaśa rinampak iṅ musuh</l>
               <l n="c">piṅgir niṅ talagâvukir-vukir-anak patani nika manumpak aṅlənaṅ</l>
               <l n="d">ṅkāna śrī naranāthaputra maṅənah kakavin ulih irâṅdadak-dadak</l>
            </lg>
         </div>
         <div type="canto" n="155" met="a kind of Vikr̥ti">
        <!--  a kind of Vikr̥ti  ⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏑ ⏑ | – ⏑ ⏑ | ⏑ ⏑ ⏑ | ⏑ ⏓    !-->
            <lg n="1">
               <l n="a">dinələ̄ ku jinarumanan* iṅgut iṅ halis i kāla nika vahu* mijil</l>
               <l n="b">avuyuṅ miṅay anirirakən susup-susup ikâsana nəhər* ahidu</l>
               <l n="c">irikâkv aməgati turidaṅku tan vani mulat muvah i mukha nikā</l>
               <l n="d">sahajâṅhuripakən atukup-tukup ri pavahinku kadi kaluputan</l>
            </lg>
         </div>
         <div type="canto" n="156" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">təvəknya n inalap ni rena nika tan tahu katəmu gənəp tigaṅ tahun</l>
               <l n="b">lipur turida ni ṅhulun mari rimaṅ sinapihan i lavasnya tan katon</l>
               <l n="c">kathañcana kapaṅgih iṅ yaśa lavan panuluyan iriyâṅdadak lumuh</l>
               <l n="d">pəpət-pəpət ikā ya ta n pinahaliṅsya* nika ri paṅavenya ri ṅhulun</l>
            </lg>
         </div>
         <div type="canto" n="157" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">nāhan vastu ni de nirâṅikət-ikət vinəkasakən irêrikaṅ yaśa</l>
               <l n="b">prajñā śrîndumatī sirâmaca kapintiga tama tumurun sirâdulur</l>
               <l n="c">pavvat niṅ para pora tan papəgatan tinəmu nira sumaṅgrahêṅ havan</l>
               <l n="d">secchecchā hanan aṅhinəp sira hanan lumaku ri vijil iṅ niśākara</l>
            </lg>
            <lg n="2">
               <l n="a">sampun rakva gənəp salek lavas irêṅ havan asukha-sukhan dudū gave</l>
               <l n="b">lok niṅ mārga pasir vukir tinutakən lamakan ira macaṅkramâṅləṅəṅ</l>
               <l n="c">ry Âyodhyānagarī katon hada-hadā ni dilah i gupuranya mās maṇik</l>
               <l n="d">saṅ hyaṅ sūrya niśākarêṅ udayaparvata paḍa nira kevalâhaləp</l>
            </lg>
            <lg n="3">
               <l n="a">vr̥tta śrī naranāthaputra katəkê nr̥pati Raghu lavan nareśvarī</l>
               <l n="b">an sampun sira labdhakārya ri Vidarbhapura mamənaṅ iṅ svayambara</l>
               <l n="c">mvaṅ ry âlah para nātha riṅ praṅ aharəp ruməbuta naranāthaputrikā</l>
               <l n="d">harṣa śrī parameśvarī makamukha nrəpati təhər akon anuṅsuṅa</l>
            </lg>
            <lg n="4">
               <l n="a">vvaṅ ri jro paḍa muṅgah iṅ paṅuṅaṅan ruməṅə-rəṅə hanan silih pəḍək</l>
               <l n="b">agyā-gyān hana tan tulus sipat ikânahəlay apan alah girahyasən</l>
               <l n="c">len taṅ strī malajəṅ vagəd-vagəd anaṅga susu nika sinaṇḍuṅ iṅ sakhī</l>
               <l n="d">akveh mādəg adan tapih mirir inir nika nəhər akaluṅ-kaluṅ sabuk</l>
            </lg>
            <lg n="5">
               <l n="a">strī ry Âyodhyapurī parəṅ mijil anuṅsuṅ ahayu kadi paṅjrah iṅ səkar</l>
               <l n="b">ndan buddhinya kaḍaṅhanan raras i denya mulat inuparəṅgan iṅ guyu</l>
               <l n="c">rūm niṅ strī ri Vidarbharājya kadi pāləman i hayu ni rūpa niṅ rakət</l>
               <l n="d">aśrī denya mavâmbək abvat atərəh tumiru-tiru manah suputrikā</l>
            </lg>
            <lg n="6">
               <l n="a">akveh rājasutā ry Ayodhyanagarī mada makapaṅayāya rūm nikā</l>
               <l n="b">maṅgəh rūpa nira n panampikakənê nr̥pavaraduhitā n pinaṅkvakən</l>
               <l n="c">maṅke n vruh ri haləp narendratanayā kavədi-vədi ni rūpa niṅ Ratih</l>
               <l n="d">mrəm tan lə̄ṅ kadi vintaṅ iṅ vəṅi katon akucəm i kəñar iṅ niśākara</l>
            </lg>
            <lg n="7">
               <l n="a">miṅgut piṇḍa nikaṅ kaḍatvan i səḍəṅ saṅ Aja təka lavan suputrikā</l>
               <l n="b">āpan kādbhuta siṅ sapolah ira kābhinava ri halivat nirêṅ* ləbuh</l>
               <l n="c">sakveh-kveh para taṇḍa sə̄h parəṅ anuṅsuṅ i sira paḍa harṣa garjita</l>
               <l n="d">abyūṅan kumisik garantuṅ ira ramya kadi papagut iṅ ryak iṅ pasir</l>
            </lg>
            <lg n="8">
               <l n="a">ṅhiṅ devînaləm iṅ mulat syapa ta taṇḍiṅa nira liṅ ikânulus dahat</l>
               <l n="b">yadyan sevu purī pametana* mamarpatana hajəṅ ira ndatan hana</l>
               <l n="c">strī sāmantasutā paḍâhyaṅ araras ndan arada kapalaṅ tiniṅhalan</l>
               <l n="d">byakta śrîndumatī pakaprabhu nirêṅ śayana pisaniṅū katampika</l>
            </lg>
            <lg n="9">
               <l n="a">nā liṅnya n paṅaləm katuhvan apa tan hana kadi sira ratnakanyakā</l>
               <l n="b">āpan sarva-səkar sugandha makanāyaka pənəd i raras ni rūm nira</l>
               <l n="c">lāvan madhya nira pramāṇa ri kəlab ni ləməs ikaṅ aśokapādapa</l>
               <l n="d">śrī śrī niṅ mukha śuddha pūrṇa gumavaṅ tuhu-tuhu ratu niṅ niśākara</l>
            </lg>
            <lg n="10">
               <l n="a">sampun śrī naranāthaputra kalavan nr̥pavaraduhitā marê daləm</l>
               <l n="b">bhakty ânəmbah i jə̄ṅ narendra Raghu karva nr̥patimahiṣī sirâpupul</l>
               <l n="c">buddhi śrī parameśvarī makamukha nrəpati sukha tumon anak nira</l>
               <l n="d">prajñā* śāstravit iṅgitajña vani śakti lituhayu dumeh sirâsiha</l>
            </lg>
            <lg n="11">
               <l n="a">śrī devîndumatī kinon marəka de nr̥pati Raghu kagə̄ṅan iṅ sukha</l>
               <l n="b">lāvan śrī parameśvarī sira makon marəka nəhər aṅol sirâsəgəh</l>
               <l n="c">pāman* penan avās marâṅgəh ira de saṅ ahayu paḍa sūryavaṅśaja</l>
               <l n="d">vet niṅ harṣa lumuh sira n marahakən pakadaṅan ira riṅ nr̥pātmajā</l>
            </lg>
            <lg n="12">
               <l n="a">səmbah śrī naranātha Bhoja ri narendra Raghu vinaca marma riṅ rasa</l>
               <l n="b">an devîndumatī kaśuddhyana pakānak-anaka nira nitya kāsy-asih</l>
               <l n="c">rājasvâdbhuta rājayogya maṇirāja pahula nira muṅgu riṅ ratha</l>
               <l n="d">kesî səmbah ira  pramāṇa guməlar hinaturakən irê nareśvara</l>
            </lg>
            <lg n="13">
               <l n="a">buddhi śrī parameśvarī sukha lavan nr̥pati Raghu tumon anak nira</l>
               <l n="b">an polih maṇik iṅ kaḍatvan i Vidarbha saphala sira rājakanyakā</l>
               <l n="c">təkvan kapvanakan paḍâparək ikaṅ pakadaṅan avilət karaṅkəpan</l>
               <l n="d">boṅgan rūpa nirâhañar-hañar amantu saparan ira tan kasah tumūt</l>
            </lg>
            <lg n="14">
               <l n="a">buddhi śrîndumatī rəsəp makabapebv i* sira puji-puji n kināsihan</l>
               <l n="b">byātītan salavas nira n təka paḍâsukha-sukhan adulur macaṅkrama</l>
               <l n="c">mary onəṅ ri Vidarbharājya tuvi rāka nira sira marək manuṅgayap</l>
               <l n="d">ry Âyodhyānagarī jugâṅinaki de ni sih ira ri nareśvarātmaja</l>
            </lg>
            <lg n="15">
               <l n="a">sakveh niṅ makapuṇya rāga nira riṅ nr̥patisuta paḍâṅhiḍəp smara</l>
               <l n="b">sampun rakva sinūkṣma riṅ pahula mās maṇi rajata suvastra kasturi</l>
               <l n="c">aṅkən māsa silib-silib vvaṅ irikaṅ vəṅi pinaran irêṅ paḍaṅ vulan</l>
               <l n="d">vāvaṅ mātra karəṅvan iṅ taṅis arūm vinisikan ira māsku cəp tuhan</l>
            </lg>
            <lg n="16">
               <l n="a">mālih tan təka saprahāra ri huvus niṅ ulah aṅalih asriṅ iṅ tilam</l>
               <l n="b">marmâṅdūmi karāsikan vruh i harəp-harəpan iṅ aharəp haləmbaṅən</l>
               <l n="c">rakryan saṅ pinakādipūrva niṅ amūrva kataruṇan irêṅ pasaṅgaman</l>
               <l n="d">kañcit mogha kapaṅgih aṅliga-ligā kinisapu nira sāhasâvuyuṅ</l>
            </lg>
         </div>
         <div type="canto" n="158" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">kakâja vinaliṅku tan vruha kitâṅlvaṅa turida ni rāga ni ṅhulun</l>
               <l n="b">hanânak-anakanku ketaka miṅiṅ sahaja tan inakunta rakva ya</l>
               <l n="c">putih siki kaduryaśaśruti vavaṅ katalu sagalakanta tak vədi</l>
               <l n="d">manahku vani tan surud pva ya tat antu kita ya karaṇaṅku tan rara</l>
            </lg>
            <lg n="2">
               <l n="a">aum* yayi saliṅta māsku n avuyuṅ sapaṅucapan i māsku lampunən</l>
               <l n="b">ṅhulun yayi turuṅ vənaṅ maṅavayuh rumatakəna vilāpa ni ṅhulun</l>
               <l n="c">ya hetu ni kakanta tan vənaṅ asih ləvu marika sih i ṅhulun yayi</l>
               <l n="d">hələm ṅhulun atəmva māsku kalavan kita ratakəna hayva saṅśaya</l>
            </lg>
            <lg n="3">
               <l n="a">paran tiki dumeh kitâṅucapa maṅkana dali-dalihanta keraṅan</l>
               <l n="b">katon aṅavatāra denta tan asih pati-pati parihāra* tan padon</l>
               <l n="c">tahâkv alara denta yan kadi kadaṅ haji para kulaputra kāsy-asih</l>
               <l n="d">kita pva ta bakal ratu syapa ta tan kapanasana hatinya kinvakən</l>
            </lg>
            <lg n="4">
               <l n="a">valiṅkv* asisinahva tan vənaṅa mithya kita ri rasa ni* pralāpita</l>
               <l n="b">apan kita sinambhavâṅadəga ratv aṅalilirana kaprabhun haji</l>
               <l n="c">ujarta kita tan paṅakva ləpihanta nəhər aśapathâṅdilat laṭi</l>
               <l n="d">adalka kita tan panampa ri laraṅkv apuji-puji kita n tuhan-tuhan</l>
            </lg>
            <lg n="5">
               <l n="a">tuhanku yayi ni ṅhulun vruh aku yan kita mujarakəna ṅ salah kəna</l>
               <l n="b">tuhun palaku ni ṅhulun siha ni māsku tumutakəna buddhi ni ṅhulun</l>
               <l n="c">rahasyan ibu polah i ṅvaṅ apa tan vuruṅa kahaturê nareśvara</l>
               <l n="d">huvus kaka huvus nahan vuvus ira n vinuvusan akəcap miṅəl-miṅəl</l>
            </lg>
            <lg n="6">
               <l n="a">taṅeh yan ucapən paganti saṅ amālihi prəman i narendraputrikā</l>
               <l n="b">paḍəm pamanas iṅ smarānala ri buddhi nira siniram iṅ karāsikan</l>
               <l n="c">nr̥pātmaja sirâmrih aṅlih aməkul-məkul aməkasi turvan iṅ tilam</l>
               <l n="d">mulih sira bisâpi* sādhu kanin iṅ jaja kakuku kinampu-kampuhan*</l>
            </lg>
         </div>
         <div type="canto" n="159" met="visarjita">
        <!--  Visarjita   – ⏑ ⏑ | – ⏑ ⏑ | – ⏑ ⏑ | ⏑ ⏑ ⏑ | ⏑ – ⏑ | ⏑ – ⏑ | ⏑ ⏓     !-->
            <lg n="1">
               <l n="a">jāti nikaṅ caritêṅgal aṅucap adavā n hiḍəpən ri hati</l>
               <l n="b">śrī Raghu vr̥ddha sirâṅlvasi sukha ni pamukti nirêṅ nagara</l>
               <l n="c">indriya tan vənaṅ iṅ viṣaya ri sira nir pakənanya kabeh</l>
               <l n="d">kady asalin rasa tan parasa virasa salvir ikaṅ viṣaya</l>
            </lg>
            <lg n="2">
               <l n="a">hetu nirâsrah i kaprabhun ira ri narāryasutêṅ pasabhān</l>
               <l n="b">kādbhuta de niṅ aṅastvakən i sira samâhaləpêṅ nagara</l>
               <l n="c">saṅ ratu nora parāṅmukha sahana nirâvədi sampun anūt</l>
               <l n="d">śrī Raghu paṇḍita valkaladhara magave patapan riṅ alas</l>
            </lg>
            <lg n="3">
               <l n="a">yāvat alas bhaya durgama paṅulilan iṅ mr̥ga siṅha baroṅ</l>
               <l n="b">yan sinusuk patapan təkap ira paramarṣi sabhā vəkasan</l>
               <l n="c">tonən ikaṅ vana śūnya tinaruka saṅ uttama niṅ karatun</l>
               <l n="d">lvir suraloka təkânurun iṅ acala ramya katon ahaləp</l>
            </lg>
            <lg n="4">
               <l n="a">saṅ hulu kəmbaṅ anak vəsi haji sira milv anadin viṣaya</l>
               <l n="b">tan tuna riṅ paribhāṣa sira dahat aləp nira yan paṅucap</l>
               <l n="c">āpan inuttama tuvy apatih atiśayâdbhuta* vīrya nira</l>
               <l n="d">tan hana śeṣa niṅ ambək aruhur i huvus niṅ aḍampa vuluṅ</l>
            </lg>
            <lg n="5">
               <l n="a">kveh nira saṅ bhavika prakaśita milu vikv anusup riṅ alas</l>
               <l n="b">bhakti tuvin katəkan tuha masa niṅ avalkala nora hiner</l>
               <l n="c">gīta lavan kakavin binisa pinakacaṇḍi nirêṅ* nagara</l>
               <l n="d">māyvan akīrti palambaṅ amanis alaṅə̄ hibək iṅ patani</l>
            </lg>
            <lg n="6">
               <l n="a">vuṅkuk aṅambəkakən kavi milu kavilaṅ kavi vikv alavas</l>
               <l n="b">sabhya jitākṣara hāsyakaraṇa pinakādi ni kavruh ikā</l>
               <l n="c">lumbu valuh hajujə̄ṅ* rasa ni manis i lambaṅ ikā rinasan</l>
               <l n="d">ṅhiṅ rva tivas dumadak lagi vinaca-vacâṅrahatîṅ* amaca</l>
            </lg>
         </div>
         <div type="canto" n="160" met="kilayu anəḍəṅ">
        <!--  Kilayu anəḍəṅ   – – ⏑| ⏑ ⏑ ⏑|⏑ ⏑ –| ⏑ – ⏑|⏑ ⏑ –| ⏑ ⏑ ⏑| ⏑ ⏑ ⏑| ⏓   !-->
            <lg n="1">
               <l n="a">vikv âpa ta* ṅaran ira saṅ tamuy pili-pilih viku nagara sira</l>
               <l n="b">akveh marək i sira maliṅ-maliṅ rusi-rusit kinahatakən ira</l>
               <l n="c">dondonan inucap ira ramya-ramya niṅ aṅəṇḍəki turuṅ inucap</l>
               <l n="d">yapvan binuru sinulagah* luput liṅ ira sor saphala niṅ alayar*</l>
            </lg>
            <lg n="2">
               <l n="a">heman vruh aṅaji sira tan palokika sadā marika viku haji</l>
               <l n="b">prāyâpi lupa kadi lamur sināpa dumadak sira maləs ataña</l>
               <l n="c">kastryan pva ta marək atəkən-təkən sira nəhər lumaku ginaməlan</l>
               <l n="d">*de  niṅ hyun ira pinakaśaṅkhapāṇya tumuhâpi pikun* api lupa</l>
            </lg>
         </div>
         <div type="canto" n="161" met="visarjita">
        <!--  Visarjita   – ⏑ ⏑ | – ⏑ ⏑ | – ⏑ ⏑ | ⏑ ⏑ ⏑ | ⏑ – ⏑ | ⏑ – ⏑ | ⏑ ⏓     !-->
            <lg n="1">
               <l n="a">yeki palambaṅ ira mpu tapa tucapa ramya nikaṅ patapan</l>
               <l n="b">vāṇḍira sampun agə̄ṅ pinakasabha-sabhā para śiṣya lanā</l>
               <l n="c">campaka tañjuṅ aśoka pinatiga tinumpyatak iṅ harəpan</l>
               <l n="d">bvat halu* piṅgir ikaṅ talaga ri harəp iṅ gupurâṅharəpi</l>
            </lg>
            <lg n="2">
               <l n="a">sampun avās paripūrṇa sahana-hana niṅ vaṅunan hinəduk</l>
               <l n="b">bapra lumaṅkuṅ ikaṅ patani jamur alaṅv aṅuṅaṅ pasisi</l>
               <l n="c">tal tirisan pinakādi ni tuvu-tuvuhanya* huvus pinahat</l>
               <l n="d">saṅ para śiṣya paḍâṅigəl aṅiduṅ i kāla nikaṅ tutuban</l>
            </lg>
            <lg n="3">
               <l n="a">vet ni lavas naranātha lumaku viku muṅgv irikaṅ patapan</l>
               <l n="b">mār kumətər sahana ny avayava ni śarīra nirâṅləvasi*</l>
               <l n="c">rūkṣa samāpta ni təṅran ira paṅanumānan ira n* pəjaha</l>
               <l n="d">kevalatattva ginəgvan ira pamariśuddha nira n ləpasa</l>
            </lg>
         </div>
         <div type="canto" n="162" met="sragdhara">
        <!--  Sragdhara   – – – |– ⏑ – | – ⏑ ⏑ | ⏑ ⏑ ⏑ | ⏑ – – | ⏑ – – | ⏑ – ⏓    !-->
            <lg n="1">
               <l n="a">sampun svargastha rājarṣi saṅ Aja vinarah mār gupe tvas nirâṅrəs</l>
               <l n="b">dadyâṅganyâhaṅan tan sapira lara nira n kantuna śrī sudevī</l>
               <l n="c">byakta pvâkālihan maṇḍyuṣa sira sahavan mantuk iṅ svargaloka</l>
               <l n="d">tan pātma śrī narāryâja vinidhi pinəgat sih nirârāma-rena</l>
            </lg>
            <lg n="2">
               <l n="a">eṅgal mary âlarâpan vihikan i purih iṅ janma riṅ martyaloka</l>
               <l n="b">an tan sthitya ṅ śarīrânut i hala hayu niṅ karma tan sāh aṅinte</l>
               <l n="c">śaivarṣy* akveh ḍatəṅ maṅgəsəṅi śava maharṣînutus śrī* narendra</l>
               <l n="d">byātītan bhasmi rājarṣi inañut* i təṅah niṅ tasik śūnya ramya</l>
            </lg>
            <lg n="3">
               <l n="a">sampun līlā* manah saṅ prabhu mari sivuhən kevalâṅgə̄ṅ kapūjān</l>
               <l n="b">mānak tuṅgal prasiddha hyaṅ Atanu maśarīrâtəmah rājaputra</l>
               <l n="c">anvam prajñā sirâpañji Daśaratha huvus kaprakāśêṅ triloka</l>
               <l n="d">vahv âṅajy âhiḍəp vruh ri samaya ni rusit niṅ dhanurvedaśāstra</l>
            </lg>
         </div>
         <div type="canto" n="163" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">saṅ mambaṅ Kavidoṣa karva Jayavaspa sukha manəmu vīrya de haji</l>
               <l n="b">sedəmpaty adulur marək silih asih tuməmu phala nikâmalar-malar</l>
               <l n="c">sojar saṅ prabhu kevalôjar ika* siṅ savacana nika śabda saṅ prabhu</l>
               <l n="d">vet niṅ sampun anəmvakən kahulunan satirun iṅ amalar tuhan-tuhan</l>
            </lg>
            <lg n="2">
               <l n="a">ekacchattra narendra saṅ para ratu praṇata paḍa vineh anugraha</l>
               <l n="b">icchā nora kasaṅśaya prakaśitêṅ tribhuvana sira digvidikjaya*</l>
               <l n="c">dharma kṣatriyadharma pinrih inivə̄ nira pamahayu dharma saṅ viku</l>
               <l n="d">mvaṅ tar kevəhan iṅ giṇâmayuṅi rāt sakala tuhu-tuhu Prajāpati</l>
            </lg>
            <lg n="3">
               <l n="a">śrī devîndumatī lavan saṅ Aja tan bəsur aṭika-ṭikan sirâlavas</l>
               <l n="b">śr̥ṅgārātmaka rāsikâṅdadi manuṣya sira pinakamaṅgalê daləm</l>
               <l n="c">hyaṅ niṅ saṅgama pāvak iṅ paṅəsah iṅ śayana sakala janma niṅ rəṅih</l>
               <l n="d">sih-sih jaṅga vəlas-harəp sah ira* saṅsaya lumuṅ avilət paḍâlaṅə̄</l>
            </lg>
         </div>
         <div type="canto" n="164" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">gərəh vruh i masanya ramya sinuluh dulur i raras i gandha niṅ səkar</l>
               <l n="b">ya hetu nira lālanâməṅ-aməṅ iṅ taman aṅənəs akālihan kəmul*</l>
               <l n="c">adoh kahiḍəpanya de ni pəluk iṅ havan i siluk ikaṅ latāgr̥ha</l>
               <l n="d">hanâmbək ira mampirâpan asənət vulat ira muliṅânahā-nahā</l>
            </lg>
            <lg n="2">
               <l n="a">Smarāśrama təkânurun savaṅ ikaṅ taman aparimitêṅ giṇâlaṅə̄</l>
               <l n="b">həbun hana ri campakanya tumitis kadi ləṅa vaṅi rūmnya kāṅinan</l>
               <l n="c">ləbūnya saḍək iṅ puḍak kahudanan* mrik avaṅi kumukus turuṅ paḍət*</l>
               <l n="d">tinumpyatak arurva-rurvan iṅ aśoka sinalisir i layvan iṅ vuṅū</l>
            </lg>
            <lg n="3">
               <l n="a">ikaṅ talaga mesi pahyas iṅ acaṅkrama mahas-ahasâṅañut laṅə̄</l>
               <l n="b">susup-susup aśoka kombak i təpinya kasarakat arok lavan vərəh</l>
               <l n="c">sare ni kalakānya sə̄h salaga niṅ mənur anuru-nurū sakêṅ gəluṅ</l>
               <l n="d">kasaṅlad i pasir-pasirnya śava niṅ puḍak anak-anakan hibək parab</l>
            </lg>
            <lg n="4">
               <l n="a">narendramahiṣī lavan saṅ Aja madyus akaramas aśokapādapa</l>
               <l n="b">paḍêñjuh akase vərəh harəp iṅ endah araras avəḍak-vəḍak lumut</l>
               <l n="c">silih susu-susū təka ṅ* ryak adulur maṅupuk*-upuk anavva-navvani</l>
               <l n="d">hilaṅ haləp ikaṅ saroja təkap iṅ mukha kadi śaśivimba riṅ bañu</l>
            </lg>
            <lg n="5">
               <l n="a">ri sampun ira məntas ahyas asalin jayaphala kadi raṇḍi kābunan</l>
               <l n="b">rah  iṅ ripukulâlah iṅ samara tattva nika sinuji niṅ surāṅganā</l>
               <l n="c">paḍâyugala rūmnya jāti kadi kasturi vaṅi nika tan gave-gave*</l>
               <l n="d">amānuṣa haləpnya mūlya sakaḍatvan ulih iṅ amarājayêṅ musuh</l>
            </lg>
            <lg n="6">
               <l n="a">muvah sira mahas marêṅ upavanānta ri paraṅan arəs gunuṅ-gunuṅ</l>
               <l n="b">mahantən aṅuṅaṅ kaḍatvan alaṅə̄ dunuṅan ira sinuṅsuṅ iṅ gərəh</l>
               <l n="c">*səlā  ni paṅ i cāmaranya havan iṅ kukus asəmu valantagâṅadəg</l>
               <l n="d">ləṅəṅ vatu karaṅnya manda tan avās kadi Gaṇapati kāmukan səkar</l>
            </lg>
            <lg n="7">
               <l n="a">diṅaryan asalah ri kāsih ira tan paṅisapu pinarək pijər maṅə̄</l>
               <l n="b">palambaṅ inikət nirê hati rasanya pinakapamavan putək hati</l>
               <l n="c">linambaṅakən iṅ vilah pupugan esi kakavin alavas huvus ləbur</l>
               <l n="d">linolya* rinasan manisnya viniveka vinaca-vaca de nareśvarī</l>
            </lg>
         </div>
         <div type="canto" n="165" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">rakryan riṅ ləpihan taṅisku k aṅaraṅ vaca ləburən i luhta yan tama</l>
               <l n="b">rəsku n kavruhana n silih kirim ujar tinəkakən i huvusta medəman</l>
               <l n="c">maṅke n prāpta muvah suvalta sipi viṣṭi nika katəṅərâmabak puḍak</l>
               <l n="d">yadyastun ṅvaṅ apaṅgihâvaka palambaṅ ibu kadi vuruṅ hana ṅ bhaya</l>
            </lg>
            <lg n="2">
               <l n="a">rakryan yan priya rakryan aṅluruga māsku tumuta kita muṅgva riṅ ratha</l>
               <l n="b">tan vismr̥tya kitêṅ təgal pacaru luh yat atutur i kasiṅhan i ṅhulun</l>
               <l n="c">pañjiṅkv iṅ kakavin taṅis-taṅisananta ri hati yak araryan iṅ yaśa</l>
               <l n="d">lambaṅkv îbu vunin rasanya hiḍəpən* ṅhulun aṅisapu maṅruvat prəman</l>
            </lg>
         </div>
         <div type="canto" n="166" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">nahan rasa nikaṅ palambaṅ alabuh saṅ ahayu sira mogha kasrəpan</l>
               <l n="b">prapañca  hiḍəpan sirê carita niṅ kakavin inayu rāgavādaka</l>
               <l n="c">sumaṅśaya ri buddhi saṅ prabhu makolah iṅ ulah ika hetu niṅ vival</l>
               <l n="d">miṅe musapi luh nirâṅisək-isək tinañan api kapəñcir* iṅ kuku</l>
            </lg>
            <lg n="2">
               <l n="a">prahāsana narendra rakva vihikan ri karaṇa ni vuyuṅ nareśvarī</l>
               <l n="b">sumatya* ri laṅə̄ nira n paṅikəta ry avak ira nəhər aṅdilat pupur</l>
               <l n="c">amaṅkvakən ameri luh tuhu-tuhu n kavi siṅ ulah ira n təkâmanis</l>
               <l n="d">raras-raras i kapriyambadan irâṅhari-hari saha luh mavor taṅis</l>
            </lg>
            <lg n="3">
               <l n="a">yayī mapa panəmvanaṅkva kadi māsku hayu saphala rājaputrikā</l>
               <l n="b">yadin susupanêṅ sahasranagara tribhuvana kapana n* kapaṅgiha</l>
               <l n="c">hyaṅ iṅ kusuma sūkṣma tan vənaṅ aṅiṇḍarat avədi tumon kitêṅ taman</l>
               <l n="d">tulis kanaka tan kəḍap kadi kapūhan aṅaraṅ alara n sinorakən</l>
            </lg>
            <lg n="4">
               <l n="a">təvək niṅ akurən lavan kita kakanta karakətan amaṅkvakən laṅə̄</l>
               <l n="b">hirəṅ siṅ ulah iṅ karas kapana yan paṅalapana rarasta riṅ prəman</l>
               <l n="c">lulutkv i jarijinta riṅ kapana yan kavaśa taruhən* iṅ tanah garuṅ*</l>
               <l n="d">səkar pisaniṅūn panampikakəna n hana kita ri kisapvan i ṅhulun</l>
            </lg>
            <lg n="5">
               <l n="a">ṅhulun ratu nirartha* kady usaṅ amak ri papaḍa nika sūryavaṅśaja</l>
               <l n="b">sih iṅ hyaṅ aṅiriṅ ri sihta riṅ anāśraya pinupu ri layvan iṅ puḍak</l>
               <l n="c">manahta kapalaṅ tuhun siha ni māsku pamuhun i kakanta tiṅhali</l>
               <l n="d">unəṅku ri raras-rarasta yayi saṅva niṅ ajar-ajarêṅ vanāśrama</l>
            </lg>
            <lg n="6">
               <l n="a">ujar saṅ Aja mātra marma rinasan tuna-tuna maməlas-məlas-harəp</l>
               <l n="b">nimitta ni manah narendramahiṣī vədi kaluputanê* nareśvara</l>
               <l n="c">hilaṅ taṅis irâtəmah gərəh arūm luh ira suməmu riṅ hudan mulih</l>
               <l n="d">aminta səpah esi de nira mulat kadi mavarah i hənti niṅ lara</l>
            </lg>
         </div>
         <div type="canto" n="167" met="śikhariṇī">
        <!--  Śikhariṇī   ⏑ – – | – – – | ⏑ ⏑ ⏑ |⏑ ⏑ – | – ⏑ ⏑ |⏑ ⏓     !-->
            <lg n="1">
               <l n="a">lipur suṅsut saṅ lvir śaśadhara lumiṅsir karərəban</l>
               <l n="b">parəṅ mantuk hinrət ni pakusikan iṅ cāmara mure</l>
               <l n="c">i siṅgroṅ-siṅgroṅ niṅ*  vatu havan irâlok trəbis arəs</l>
               <l n="d">silih tuntun ṅkānêṅ juraṅ arupit avvat vvad aləyə̄</l>
            </lg>
            <lg n="2">
               <l n="a">guhā lambuṅ tistis kaləṅəṅan ikâvarṇa siluman</l>
               <l n="b">asəp ri jro lāvan sarasija pamūjā mrik avaṅi</l>
               <l n="c">kukus lagy amrəg tavvan alivəran iṅ ketaka məkar</l>
               <l n="d">bañunyânūt rəṅkā ni mukha nika sumyuk manutupi</l>
            </lg>
            <lg n="3">
               <l n="a">sudevī līlâpiṇḍa vayaṅ adəgan muṅgu ri daləm</l>
               <l n="b">manah saṅ svāmi prīti* maṅudaṅ-udaṅ santən arupit</l>
               <l n="c">anāntvâṅlīlâñumbana kinəliran vve kadi jamaṅ</l>
               <l n="d">kiduṅ lālityârūm havan ira mulih ramya tumurun</l>
            </lg>
            <lg n="4">
               <l n="a">huvus prāptêṅ kalpadruma pinarigîṅ ratna kinaraṅ</l>
               <l n="b">turuṅ mampəh sub niṅ hariṅət aṅəbun tūsnya ri jaja</l>
               <l n="c">aganty aṅdəmvan*-dəmvani mukha tan imbā silih usap</l>
               <l n="d">gəluṅ mury âtə̄b lāgi pinəpəkakən mvaṅ karatala</l>
            </lg>
         </div>
         <div type="canto" n="168" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">an kāmīrasa saṅgamênulahakən narapati kalavan nareśvarī</l>
               <l n="b">vvantən parvata riṅ pasir təpi kidul hinəmukan* i kukus niṅ ampuhan</l>
               <l n="c">riṅ Gokarṇa ṅaranya ramya kahujuṅ* saray i suku nikâməgat harus</l>
               <l n="d">ṅkā n* līlâməṅ-aməṅ bhaṭāra mihat iṅ timi vijah aṅalūṅ* hanêṅ tasik</l>
            </lg>
            <lg n="2">
               <l n="a">kāla dyah Hariṇī śināpa ri pamighna nika tapa madadya mānuṣa</l>
               <l n="b">mogâsih vəkasan dvijarṣi Tr̥ṇavindu ri panaṅis ikâmaṅun vəlas</l>
               <l n="c">ndan rakvânta ni* śāpa saṅ rəṣi səkar sumanasa havananya mantuka</l>
               <l n="d">ndah yêkī ginave bhaṭāra Paramārtha karaṇa nika don ikêṅ jagat</l>
            </lg>
            <lg n="3">
               <l n="a">saṅ saptarṣi sulakṣaṇâhaləp aseva satata sira śuśruṣâguru</l>
               <l n="b">ndān aṅhiṅ rəṣi Nāradâṅgupit inuttama tuvi kavi gīta susvara</l>
               <l n="c">vinvītan lalitâmanis tinəṅahan* raras inapi tinuṅtuṅan laṅə̄</l>
               <l n="d">kālap citta bhaṭāra mūrchita saśoka hati nira kaləsvan aṅrəṅə̄</l>
            </lg>
            <lg n="4">
               <l n="a">lvir strī-stry arja kavîṅgitajña para gīta pavulatan i piṇḍa niṅ gupit</l>
               <l n="b">ṅkānê tuṅgul ikā səkar sumanasênikət asəmu sadak hanêṅ gəluṅ</l>
               <l n="c">kady ânumpiṅakən tanah ri səḍəṅ iṅ tabəh inənah i tambaṅ iṅ valuh</l>
               <l n="d">mvaṅ kady âsidəhâṅrəṅih-rəṅih* i pəs* ni ləṅən ika lanā katiṇḍihan</l>
            </lg>
            <lg n="5">
               <l n="a">sr̥ṣṭi hyaṅ Madanâtikaṅ sumanasa mrik inalap iṅ aṅin huvus ləvas</l>
               <l n="b">kāry âśâlara piṇḍa niṅ gupit arūm savaṅ anaṅis inambilan səkar</l>
               <l n="c">akveh ṣaṭpada maṅrubuṅ milu katūt humuṅ alivəran iṅ nabhastala</l>
               <l n="d">saṅ hyaṅ lek alaṅə̄ lumə̄ṅ səmu nikaṅ sumanasa ḍumavuh sakêṅ tavaṅ</l>
            </lg>
            <lg n="6">
               <l n="a">harṣa śrîndumatī mulat ri səkar iṅ sumanasa kadi tan pamatyana *</l>
               <l n="b">āpan de ni laṅə̄nya kāṅinan amet ri sira katəmu riṅ pasaṅgaman</l>
               <l n="c">ndātan vruh sira yan sinādhya ya ta hetu nira kahənəṅan pijər maṅə̄</l>
               <l n="d">ndah yêkī karaṇanya śīghra tumibā ri jaja nira kasuṅsaṅ iṅ susu</l>
            </lg>
            <lg n="7">
               <l n="a">ndātan vyartha ḍavuhnya māti sira denya tuhu vəkas i śāpa saṅ rəṣi</l>
               <l n="b">mrəm tan sāra tibê kisapvan i vulat saṅ Aja milu tibā sirâpupul</l>
               <l n="c">kālih māti sirêṅ tilam tuhun udhāni saṅ Aja vəkasan sirâṅlilir</l>
               <l n="d">akrak taṅ sakaḍatvan aṅgyat adadak taṅis ika ri pəjah nareśvarī</l>
            </lg>
            <lg n="8">
               <l n="a">gə̄ṅ niṅ duhkha kabhukti de saṅ Aja tan papaḍa vəkas i tībra niṅ lara</l>
               <l n="b">kāla śrîndumatînalap ni səkar iṅ sumanasa mulih iṅ surālaya</l>
               <l n="c">kāry aṅhol śava koṅ* pinakpak inamər tinañan ira təhər pinaṅkvakən</l>
               <l n="d">rəñcəm tvas nira hetu niṅ luh aṅasapta kalara-lara de nirânaṅis</l>
            </lg>
            <lg n="9">
               <l n="a">rakryan saṅ lumah iṅ kisapvan ahurip karika kita məne n malih yayi</l>
               <l n="b">hayvântənkv asuve* pəjah yayi tutur-tutur ibu paṅucap kitê ṅhulun</l>
               <l n="c">heman* māsku śavanta tiṅgalakənanta səḍəṅ ahayu kāsih i ṅhulun</l>
               <l n="d">maṅkin rūkṣa tuhanku tan patuluṅan dudut aku ta* dulur-dulur pəjah</l>
            </lg>
            <lg n="10">
               <l n="a">*prāṇaṅkv  Indumatīṅku māsku pavuṅu ndak amalaku sərəh lavan pucaṅ</l>
               <l n="b">aṅgy-aṅgī saha pastikêbu palakuṅkva muvah i kita hayva tâsuve</l>
               <l n="c">agyâveha səpah sakê vaja kakanta yayi ri kita māsku paṅlilir*</l>
               <l n="d">sih-sihkv î kita tan pahīṅan ibu sugyan asəbəla hatinta yan pəjah</l>
            </lg>
            <lg n="11">
               <l n="a">maṅke n* tan pakakāraṇa ṅ lara patinta pəjah i taṅan i ṅhulun kita</l>
               <l n="b">t asy-âsih pavarah ri doṣa ni kakanta karaṇa niṅ atiṅgal i ṅhulun</l>
               <l n="c">paṅher māsku valuy muvah ri śava rakryan apa haməṅanaṅkv inaryakən</l>
               <l n="d">suṅsuṅ vāhu ḍatəṅ kisapvakən anakta si Daśaratha māsku həmbanən</l>
            </lg>
            <lg n="12">
               <l n="a">karvânakta karîṅ kaḍatvan aku denta yayi kadi linad tvas i ṅhulun</l>
               <l n="b">sambatnya n patañê nimitta ni patinta kavəlas-arəp aṅgaməl taṅan</l>
               <l n="c">yâṅde syuh ni hatiṅku mār kapənətan* humənəṅ apəga tan* vənaṅ mulat</l>
               <l n="d">aṅhiṅ luhku lavan taṅisku sahur i ṅhulun ibu ri kədə̄ nikâtaña</l>
            </lg>
            <lg n="13">
               <l n="a">yêkī sambat irânaṅis kasih-arəp kaluputan i pəjah nareśvarī</l>
               <l n="b">maṅgā matya matêṅ aṅə̄lakəna duhkha paməkas ira saṅ huvus pəjah</l>
               <l n="c">maṅke n tiṅhal amaspadākən irikaṅ kusuma kasəlaṅan taṅis nira</l>
               <l n="d">de niṅ krodha lavan putək hati mijil paṅuman-uman irêrikaṅ səkar</l>
            </lg>
            <lg n="14">
               <l n="a">ai koṅ kəmbaṅ apaṅkva ko kuṭila kevala ḍumavuh amatya-matyani</l>
               <l n="b">denya n tan rujitəṅkva ko pəjahi tâku saha bala sarājya həntyakən</l>
               <l n="c">maṅke ko tumibê jajaṅku ri hatiṅkv apa karaṇamu tan pamatyani</l>
               <l n="d">sākṣāt ko viṣapuṣpa dadyan i manah niṅ aṅupət agave prahelika</l>
            </lg>
            <lg n="15">
               <l n="a">lāvan deṅkv anahā-nahā ri dadimu n* kusuma təmahan iṅ varāpsarī</l>
               <l n="b">saṅkêṅ svarga təkânurun harəp anivya ratu huvus akīrti riṅ jagat</l>
               <l n="c">ndātan harṣa n amarva hetumu n amatyani ri kasi-kasihku putrikā</l>
               <l n="d">riṅ śūnya n valuyâpsarī marəka tan sah anilihana saṅ huvus pəjah</l>
            </lg>
            <lg n="16">
               <l n="a">nā de śrī naranātha mojar irikaṅ sumanasa səkar iṅ kadevatan</l>
               <l n="b">sakveh saṅ rəṣi śaiva sogata kaparcaya haji marək aṅlavad-lavad</l>
               <l n="c">mvaṅ ḍaṅ hyaṅ karuhun purohita nareśvara paḍa humatur marê daləm</l>
               <l n="d">nirvighna ṅ ruməṅə̄ pavitra ni taṅis-taṅis ira paḍa vr̥ddhapaṇḍita</l>
            </lg>
         </div>
         <div type="canto" n="169" met="jagadnātha">
        <!--  Jagadnātha   ⏑ – ⏑ |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓       !-->
            <lg n="1">
               <l n="a">səḍəṅ tinaṅisan narendramahiṣī lumay avənəs apan huvus pəjah</l>
               <l n="b">taṅis nr̥pati rakva mātra rinəṅə̄ nira tuna maməlas-məlas-harəp</l>
               <l n="c">nimitta nira n aṅlilir tutur irâmuhara vəlas irê nareśvara*</l>
               <l n="d">aṅiṅkin atalaṅkup amvit i nareśvara pəjaha nəhər maṅañjali</l>
            </lg>
            <lg n="2">
               <l n="a">prabhuṅku huniṅan taṅisku rasa mamvita pəjaha ri jə̄ṅ nareśvara</l>
               <l n="b">hilaṅ manə-manəhta tan təmu kabhaktin ika* pahalavə̄ kita prabhu</l>
               <l n="c">patikta kavəlas-harəp syapa vidhin haji tumuta rumakṣa riṅ* hənu</l>
               <l n="d">ahā haji valiṅku ramya parəṅâku pəjaha kalavan kita prabhu</l>
            </lg>
            <lg n="3">
               <l n="a">narendra varahən ṅhulun ri paran iṅ mati tuduhakənanta riṅ hənū</l>
               <l n="b">ndya taṅ hiḍəpən i ṅhulun karaṇa niṅ maluya silih asih lavan kita</l>
               <l n="c">apan kasi-kasihta ratnavanitā juga təmahana ni ṅhulun pəjah</l>
               <l n="d">sahasraśatajanma janma ni patikta huluna pakənaṅkva de haji</l>
            </lg>
         </div>
         <div type="canto" n="170" met="a kind of Ardhasamacatuṣpad">
        <!--  a kind of Ardhasamacatuṣpadī  !-->
	<!-- – – ⏑ | – – ⏑ | ⏑ – ⏑ | – ⏓ 
	     ⏑ – ⏑ | – – ⏑ | ⏑ – ⏑ | – ⏓  !-->
            <lg n="1">
               <l n="a">tr̥ṣṇāṅkv i nāthaṅku mapôlahaṅkva</l>
               <l n="b">hilī ni luhtâkilayū hiḍəpku</l>
               <l n="c">aṅrəs hatiṅku n ruməṅə̄ taṅista</l>
               <l n="d">ay ay ṅhulun matya tuluṅ laraṅku</l>
            </lg>
            <lg n="2">
               <l n="a">svāmiṅku nāthaṅku vəkasku maṅke</l>
               <l n="b">marək* ri paṅkvanta cinumbananta</l>
               <l n="c">amvīta mūrâku sakê jajanta</l>
               <l n="d">lalun patiṅku n lumah iṅ kisapvan</l>
            </lg>
            <lg n="3">
               <l n="a">yadyan kitâṅjanma muvah dəlāha</l>
               <l n="b">təṅahku tan sāha sakê ləṅənta</l>
               <l n="c">harṣanta rokən kalavan lulutku</l>
               <l n="d">iruṅta sotpattya lavan pipiṅku</l>
            </lg>
            <lg n="4">
               <l n="a">nāhan taṅis śrī naranāthapatnī</l>
               <l n="b">rasâməlas-harṣa təkap nirâmvit</l>
               <l n="c">sampun sirâṅañjali satyabhakti</l>
               <l n="d">pəjah sirâgəgvan i jə̄ṅ narendra</l>
            </lg>
            <lg n="5">
               <l n="a">nitya prakampâmbət i madhya niṅ strī</l>
               <l n="b">prabhāva saṅ satya matî* kisapvan</l>
               <l n="c">truh-truh luh iṅ śoka hañar tinambaṅ</l>
               <l n="d">kətug kətīg* iṅ vahu-vahv apaṅgih</l>
            </lg>
            <lg n="6">
               <l n="a">bhakty âtuhan dyah Jayaluh tumuṅkul</l>
               <l n="b">mulat kapūhan ri pəjah sudevī</l>
               <l n="c">tan sambhavā matya sirâpan anvam</l>
               <l n="d">hiḍəpnya ri tvasnya nəhər masambat</l>
            </lg>
            <lg n="7">
               <l n="a">āḍā tuhankv Indumatīṅku māsku</l>
               <l n="b">ṅhulun tuhan pun Jayaluh kasihta</l>
               <l n="c">yêki n humaṇḍəm ri padadvayanta</l>
               <l n="d">asiṅ sapatyanta tumūta bela</l>
            </lg>
            <lg n="8">
               <l n="a">līlā tuhan pun Kavidoṣa vinvit</l>
               <l n="b">maveh tumūtêka pəjahta māsku</l>
               <l n="c">āpan katon milva nipun dəlāha</l>
               <l n="d">namaś Śivāya n pəjaha prabhunta</l>
            </lg>
            <lg n="9">
               <l n="a">patrəm pabelan vulatîbu yêki</l>
               <l n="b">umigrahâtmā ni manəhta maṅke</l>
               <l n="c">nāhan vuvusnya trus avaknya* mūrcha</l>
               <l n="d">pəjah tumūt satya ri jə̄ṅ sudevī</l>
            </lg>
            <lg n="10">
               <l n="a">vahv aṅlilir śrī naranātha meṅət</l>
               <l n="b">apan katuhvan lara niṅ kapatyan</l>
               <l n="c">keṅər mukha śrîndumatī kaləṅgak</l>
               <l n="d">huvus katon līna yayan tinaṅhi</l>
            </lg>
            <lg n="11">
               <l n="a">induṅ pavuṅv îbu lihat kakanta</l>
               <l n="b">ikaṅ turū hayva ginə̄ṅta māsku</l>
               <l n="c">āḍā pəjah kapva tuhanku maṅke</l>
               <l n="d">dumeh si tan paṅlilir an tinaṅhi</l>
            </lg>
            <lg n="12">
               <l n="a">atyanta sihtêry aku tan pahīṅan</l>
               <l n="b">ujarta matyê kapatiṅku liṅta</l>
               <l n="c">maṅke kitâniṅgalakən huripku</l>
               <l n="d">valiṅku tuhv âsiha mithya māsku</l>
            </lg>
            <lg n="13">
               <l n="a">ṅhiṅ māsku mārgaṅku sukhêṅ kaḍatvan</l>
               <l n="b">huripku tuṅgal kalavan huripta</l>
               <l n="c">luṅhā pva jīvanta sakê śavanta</l>
               <l n="d">hilaṅ pva jīvaṅku sakê hatiṅku</l>
            </lg>
            <lg n="14">
               <l n="a">nāhan śava dyah Jayavaspa māsku</l>
               <l n="b">tumūt avās bela təlas mapatrəm</l>
               <l n="c">svāminya* lāvan tanayanya kāri</l>
               <l n="d">laranya tuṅgal kalavan laraṅku</l>
            </lg>
            <lg n="15">
               <l n="a">nā de narendrâṅucap asrət ahrək</l>
               <l n="b">mavor taṅis luh nira maṅkin adrəs</l>
               <l n="c">ndan soca devîndumatî tibānya</l>
               <l n="d">paḍânaṅis rūpa nira n paḍâṅluh</l>
            </lg>
            <lg n="16">
               <l n="a">sampun śava śrîndumatī pinuṇḍut</l>
               <l n="b">*sakê  kisapvan saṅ Ajâlupâvak</l>
               <l n="c">mūrchā pəjah sakṣaṇa śīghra meṅət</l>
               <l n="d">tuhun sira glāna masū masambat</l>
            </lg>
            <lg n="17">
               <l n="a">induṅku māskv Indumatīṅku paṅher</l>
               <l n="b">ah ah yayi ndī parananta maṅko</l>
               <l n="c">āḍâlalis tan panahā laraṅku</l>
               <l n="d">tuhanku tolih kavəlas-harəpku</l>
            </lg>
            <lg n="18">
               <l n="a">nāhan taṅis saṅ prabhu mār rasanya*</l>
               <l n="b">tamuy nira prāpta maharṣi vr̥ddha</l>
               <l n="c">ndan rakva saṅkêṅ bhagavān Vasiṣṭha</l>
               <l n="d">narendra masvāgata sārjavâtvaṅ</l>
            </lg>
            <lg n="19">
               <l n="a">kṣāntabya rānak mapa don maharṣi</l>
               <l n="b">ḍatəṅ səḍəṅ niṅ lara tan patambān</l>
               <l n="c">saṅ paṇḍitâtah karaṇanya marya</l>
               <l n="d">prasiddha śuddhāmr̥ta saṅ munīndra</l>
            </lg>
         </div>
         <div type="canto" n="171" met="bhramitākṣara">
        <!--  bhramitākṣara  ⏑ ⏑ – | ⏑ – ⏑ |⏑ ⏑ – | ⏑ ⏑ ⏓     !-->
            <lg n="1">
               <l n="a">kṣama yogya de saṅ ahulun mataña</l>
               <l n="b">ri ḍatəṅ bhujaṅga haji riṅ nagara</l>
               <l n="c">bhagavān Vasiṣṭha maṅutus marəka</l>
               <l n="d">tuməkākənôcapan irê nr̥pati</l>
            </lg>
            <lg n="2">
               <l n="a">haji rakva hayva kalaran dahatən</l>
               <l n="b">purih iṅ dadi n dadi kalotakəna</l>
               <l n="c">lara duhkha mogha tumuvuh riṅ avak</l>
               <l n="d">ya tikā prihən saṅ ahulun paḍəmən</l>
            </lg>
            <lg n="3">
               <l n="a">suraputrikā kəta saṅ Indumatī</l>
               <l n="b">subhagêṅ triloka maṅaran Hariṇī</l>
               <l n="c">śuci rakva janma nira śuddhy anulus</l>
               <l n="d">sira devatī niṅ araras pinuji</l>
            </lg>
            <lg n="4">
               <l n="a">ri səḍəṅ dvijarṣi Tr̥ṇavindv atapa</l>
               <l n="b">hana saṅśayê hyaṅ Amarendra mulat</l>
               <l n="c">i mahāprabhāva nira riṅ patapan</l>
               <l n="d">tinahā nirâṅadəha kendran ira</l>
            </lg>
            <lg n="5">
               <l n="a">irikā ta rakva sira saṅ Hariṇī</l>
               <l n="b">katuduh mamighnana tapâṅənəsa</l>
               <l n="c">i ḍataṅ nirêṅ patapan epv aputək</l>
               <l n="d">bhagavān sirâsəgə-səgəh ya masih</l>
            </lg>
            <lg n="6">
               <l n="a">suraputrikâṅucapakən hyun ira</l>
               <l n="b">marək iṅ dvijarṣi səḍəṅ iṅ majapa</l>
               <l n="c">amahayva kəmbaṅ ira tan kasaha</l>
               <l n="d">atəhər manaṅhuluha riṅ śayana</l>
            </lg>
         </div>
         <div type="canto" n="172" met="a kind of Kr̥ti">
        <!--  a kind of Kr̥ti  ⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – |⏑ ⏓   !-->
            <lg n="1">
               <l n="a">mavuyuṅ dvijarṣi vəkasan rumasa-rasani de nirâṅucap</l>
               <l n="b">tumuluy śināpa nira tan valuya muvah i jə̄ṅ Surādhipa</l>
               <l n="c">jənəkêṅ manuṣyapada kevala matəmaha janma mānuṣa</l>
               <l n="d">ujar iṅ viśeṣapuruṣa pratiniyata tətəpnya tan vuruṅ</l>
            </lg>
            <lg n="2">
               <l n="a">i ḍavuh ni śāpa bhagavān sira kapəgan ikêpu keraṅan</l>
               <l n="b">anaṅis nəhər marək aminta tinurunan anugrahâṅədə̄</l>
               <l n="c">bhagavān mulat ri kavəlas-harəp ira vəkasan sirâvəlas</l>
               <l n="d">ikaṅ antaśāpa səkar iṅ sumanasa paṅanugrahêrika</l>
            </lg>
         </div>
         <div type="canto" n="173" met="bhramitākṣara">
        <!--  bhramitākṣara  ⏑ ⏑ – | ⏑ – ⏑ |⏑ ⏑ – | ⏑ ⏑ ⏓     !-->
            <lg n="1">
               <l n="a">irikā n pəjah ta sira riṅ patapan</l>
               <l n="b">tumuluy prakāśa dadi rājasutā</l>
               <l n="c">i Vidarbha martyapada rājya nira</l>
               <l n="d">Krathakeśikendra makavīja sira</l>
            </lg>
            <lg n="2">
               <l n="a">pira taṅ tahun lavas irêṅ nagara</l>
               <l n="b">mətu devatī nira n arūm rumara</l>
               <l n="c">səḍəṅ iṅ svayəmbara kinārya nira</l>
               <l n="d">naranātha kahyun ira nora muvah</l>
            </lg>
            <lg n="3">
               <l n="a">matutur sirê səḍəṅ ira n panivi</l>
               <l n="b">i narendra riṅ surapada n patəmu</l>
               <l n="c">dumadak pva saṅ prabhu hilaṅ rumuhun</l>
               <l n="d">*dadi rājaputra sira rājasutā*</l>
            </lg>
            <lg n="4">
               <l n="a">akurən muvah sukha təkêṅ karatun</l>
               <l n="b">təka ṅ antaśāpa maṅutus muliha</l>
               <l n="c">maluyê svajāti nira devasutā</l>
               <l n="d">tumibā ṅ səkar sumanasâməjahi*</l>
            </lg>
            <lg n="5">
               <l n="a">kaliṅanya saṅ prabhu hade kalarā-</l>
               <l n="b">kəna saṅ pəjah mulih iṅ Indrapada</l>
               <l n="c">apa tan vuruṅ haji matəmva muvah</l>
               <l n="d">kalavan sirêṅ amaraloka hələm</l>
            </lg>
            <lg n="6">
               <l n="a">nya vuvus maharṣy apitutur i* haji</l>
               <l n="b">ahəbaṅ-həbaṅ lara nirâtəlasan</l>
               <l n="c">umulih maharṣi tumuluy kalaran</l>
               <l n="d">pitutur nirê saṅ Aja rakva* tumūt</l>
            </lg>
         </div>
         <div type="canto" n="174" met="a kind of Ardhasamacatuṣpadī">
        <!-- a kind of Ardhasamacatuṣpadī   !-->
	<!-- – – ⏑ | – – ⏑ | ⏑ – ⏑ | – ⏓ 
	     ⏑ – ⏑ | – – ⏑ | ⏑ – ⏑ | – ⏓ !-->
            <lg n="1">
               <l n="a">sampun śava śrîndumatī bhinasmi</l>
               <l n="b">murub siluṅluṅ nira ratnacetya</l>
               <l n="c">maṅkin prapañca nrəpati vyamoha</l>
               <l n="d">vvaluṅ tahun kāla nira n katiṅgal</l>
            </lg>
         </div>
         <div type="canto" n="175" met="udgatavisama">
        <!--  Udgatavisama    !-->
	<!-- ⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    
	     – ⏑ ⏑ | ⏑ ⏑ ⏑ | ⏑ – ⏑ | ⏑ ⏓    
	     ⏑ ⏑ – | ⏑ – ⏑ |⏑ ⏑ – | ⏑ – ⏑ | ⏓   !-->
            <lg n="1">
               <l n="a">irikā ta saṅ Daśarathâṅadəg anilihi kaprabhun haji</l>
               <l n="b">buddhi saṅ Aja sukha harṣa mulat</l>
               <l n="c">i kasiṅha-siṅhan ira digjayêṅ jagat</l>
            </lg>
            <lg n="2">
               <l n="a">tadanantarêrika ta buddhi saṅ Aja sivuhən sirâlara</l>
               <l n="b">monəṅ i hayu saṅ aniṅgalakən</l>
               <l n="c">mulih iṅ surālaya maluy surāpsarī</l>
            </lg>
         </div>
         <div type="canto" n="176" met="a kind of Atiśakvarī">
        <!--  a kind of Atiśakvarī  ⏑ ⏑ – | ⏑ – ⏑ |⏑ ⏑ – |⏑ ⏑ – | ⏑ ⏑ ⏓  !-->
            <lg n="1">
               <l n="a">hana tīrtha nirmala vəkas niṅ anindyaśuci</l>
               <l n="b">i patəmvan iṅ Suranadī kalavan Sarayū</l>
               <l n="c">naranātha karva Kavidoṣa pəjah lumabuh</l>
               <l n="d">mulih iṅ surālayapadântya* pinaṅgih ira</l>
            </lg>
            <lg n="2">
               <l n="a">Jayaluh dadi hyaṅ aṅaraṅ rumuhun katəmu*</l>
               <l n="b">tumuluy kataṅgamaṅ anəmbah i jə̄ṅ saṅ Aja</l>
               <l n="c">anaṅis nəhər mulat i saṅ Kavidoṣa marək</l>
               <l n="d">umucap lavasnya mapasah mataṅis-taṅisan</l>
            </lg>
            <lg n="3">
               <l n="a">parameśvarī haji sirâṅdadi devasutā</l>
               <l n="b">surarājya* Nandanavanākhya katəmvan ira</l>
               <l n="c">pinəkul pinaṅkvakən aveh pipi vet niṅ unəṅ</l>
               <l n="d">asalin śarīra paḍa mārdava rūpa nira</l>
            </lg>
            <lg n="4">
               <l n="a">saṅ apiṇḍa puṣpa tamuyan bhramarâṅarəki</l>
               <l n="b">kamatəṅgəṅən sira mulat ri papaṅgih ira</l>
               <l n="c">kadi tan patəmva muvah iṅ* paḍa sūkṣma pəjah</l>
               <l n="d">madulur taṅis vara-varah nira marma dahat</l>
            </lg>
         </div>
         <div type="canto" n="177" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">saṅ sākṣāt hurip i* ṅhulun kavəkas iṅ nagara ri səḍəṅ i ṅhulun pəjah</l>
               <l n="b">duhkhantê ruhun i ṅhulun mulih iṅ Indrapada karaṇa niṅ lanânaṅis</l>
               <l n="c">maṅke n prāpta paran təmunta* kaka de ni kavəlas-arəp i ṅhulun maṅə̄</l>
               <l n="d">aṅhiṅ luhku panuṅsuṅaṅkva tarimanta kaka vijil i rāga ni ṅhulun</l>
            </lg>
            <lg n="2">
               <l n="a">induṅ tan sipi kapva gə̄ṅ i lara niṅ huvus atəmu rinuddha niṅ Vidhi</l>
               <l n="b">saṅsāraṅkv aṅajap tavaṅ karaṇa niṅ ḍatəṅ i kita katalyan iṅ hayu</l>
               <l n="c">ndan maṅke n təka śūnyahasta yayi kevala ḍatəṅ  aṅisapv aṅolakən</l>
               <l n="d">aṅhiṅ kūṅ ulih i ṅhulun saha taṅiskv asəkəl i hati māsku sanmatan</l>
            </lg>
            <lg n="3">
               <l n="a">tonton ku n rumuhun pəjah karika hetu niṅ anəmu larônəṅ antya ya</l>
               <l n="b">tontonən taṅan i ṅhulun ri kita yan panipati nəhər aṅdələ̄ mata</l>
               <l n="c">mvaṅ tan kram vaja ni ṅhulun kadi humer kita masuṅa səpah sakê vaja</l>
               <l n="d">milv âkuṅ təṅah i ṅhulun kaka paṅavruhana lagi kaluṅsuran tapih</l>
            </lg>
            <lg n="4">
               <l n="a">hāh svāmiṅkv alavas dahat kita tan antuk iṅ amarapadâparan* hiner</l>
               <l n="b">mūrchâprih ṅvaṅ aṅantyakən ri ḍatəṅanta tumutura ri līna ni ṅhulun</l>
               <l n="c">tr̥ṣṇantê sukha niṅ hanêṅ kabinihajyan amuhara lalista ri ṅhulun</l>
               <l n="d">deṅkv ânarka ri tan təkanta tumuluy pilih aharəp* i patya ni ṅhulun</l>
            </lg>
            <lg n="5">
               <l n="a">aṅkən rātri ri tambvaṅ iṅ vulan avā ṅhulun aṅaraṅ anaṅhulun puḍak</l>
               <l n="b">de ny ûnəṅkv i kitâṅutus taḍahasih tuməkakəna taṅisku riṅ kuləm</l>
               <l n="c">kālaṅkyaṅ jarumankva* riṅ masa kapat ḍatəṅa ri kita kāla niṅ rəməṅ</l>
               <l n="d">her-herən ri təkanta kevala kitâtiśaya kadi hinundaṅ iṅ patər</l>
            </lg>
            <lg n="6">
               <l n="a">lvah* luh vādhaka ni ṅhulun drəs i hilī nika kadi minahâməgat havan</l>
               <l n="b">vvat goṅgaṅnya gaḍuṅ mure səkar ika mrik avaṅi sinaluṇḍiṅ iṅ puḍak</l>
               <l n="c">luṅgah niṅ katirah lumuṅ pinakagəgvan i təka niṅ aṅin kadînayun</l>
               <l n="d">aṅlaṅvākən ululnya puṣpa vinaṅun hinəduk i həlar iṅ madhubrata</l>
            </lg>
            <lg n="7">
               <l n="a">ṅkâku n ton kakavinta riṅ vəla-vəlah paḍa-paḍa tinatā limaṅ viji</l>
               <l n="b">vvantən ṣaṭpada kanyakânaṅis i saṇḍiṅ ika karaṇa ni ṅhulun mulat</l>
               <l n="c">harṣaṅkv ânuculî talinya tumuluy kinisapu hiniḍəp-hiḍəp kita</l>
               <l n="d">tan pātmâkv amacânaṅis katitisan luh araras ikaṅ akṣarâmanis</l>
            </lg>
         </div>
         <div type="canto" n="178" met="navaharṣa">
        <!--  Navaharṣa  ⏑ ⏑ – |⏑ ⏑ – | ⏑ ⏑ ⏑ | ⏑ ⏑ ⏑ | – ⏑ ⏑ | – ⏑ ⏑ | ⏓   !-->
            <lg n="1">
               <l n="a">saṅ apiṇḍa* madhubrata taruṇa manəhta savaṅ salaga</l>
               <l n="b">vinaraṅ-varaṅ iṅ masa kapat alaṅə̄ kararas-rarasan</l>
               <l n="c">irikā ta tuvuhkv asana vavaṅ alum kita kāry anaṅis</l>
               <l n="d">maluyā sahanêṅ katiga kaka maran ṅvaṅ atəmva muvah</l>
            </lg>
            <lg n="2">
               <l n="a">kaka yan kita lūha niṅ amaca vilāpa suval piniṅit</l>
               <l n="b">təmahaṅkva taṅisnya vinuni sinamar-samar iṅ kakavin</l>
               <l n="c">yan adadyana ketaka kita təmahaṅkva tulisnya ṭikā</l>
               <l n="d">kaka de ni laraṅkva pinasahakən iṅ Vidhi niṣkaraṇa</l>
            </lg>
         </div>
         <div type="canto" n="179" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">vruh kv î tan vənaṅanta dhāraka kumə̄lakəna* lulut unəṅta ri ṅhulun</l>
               <l n="b">vvat niṅ lvah luh ariṅguṅan havana saṅ prabhu tumutur i līna ni ṅhulun</l>
               <l n="c">tiṅhaltê lara ni ṅhulun vinaṅun akṣara rasa kakavin* pralāpita</l>
               <l n="d">byaktâdadyana luh tuturta ri hatinta yak amaca ri lambaṅ i ṅhulun</l>
            </lg>
            <lg n="2">
               <l n="a">saṅ kārî nagari ndi sihta vinaliṅku tumuta saparanku tan saha</l>
               <l n="b">ry antuk ni ṅhulun iṅ surālaya təvək niṅ anaṅis apasah lavan kita</l>
               <l n="c">kālanta  n* panulis karas mvaṅ aṅikir tanah i kuku ya konəṅ i ṅhulun</l>
               <l n="d">kāpan svāmi muvah ṅhulun varahananta kakavin anəhər pinaṅkvakən</l>
            </lg>
            <lg n="3">
               <l n="a">lāvan pājara ni ṅhulun hana gaḍuṅ lumuṅ avarah i tiṅkah iṅ hənū</l>
               <l n="b">makveh luṅnya hanan paṅulvan aṅalor hana lumuṅ aṅidul ya tan tutən</l>
               <l n="c">vvantən luṅgah ikâṅavetan amənər səkar ika kadi kəmbaṅ iṅ laṅit</l>
               <l n="d">aṅhiṅ tūtakənanta riṅ gagana Nandanavana tinujunya nora len</l>
            </lg>
         </div>
         <div type="canto" n="180" met="giriśa">
        <!--  giriśa   ⏑ ⏑ ⏑ | ⏑ ⏑ ⏑ | – – – | – – ⏑ | ⏑ ⏑ ⏑ | ⏓    !-->
            <lg n="1">
               <l n="a">yayi rasa ni palambaṅtêki mār ṅhulun amaca</l>
               <l n="b">muvah inənahakənku ry uṅgvanyâlavas alaṅə̄</l>
               <l n="c">lumaku-laku tumolih rākantêbu karakətan</l>
               <l n="d">pavarah ika tinūtkv induṅ maṅke* n təka ri kita</l>
            </lg>
            <lg n="2">
               <l n="a">tarima yayi paṅolkv î rakryan kuṅkv amarəpəhi</l>
               <l n="b">syapa parana ni rāgaṅku n harṣaṅku katulaka</l>
               <l n="c">hənəṅakəna taṅankv âmet-met mogha kajənəkan</l>
               <l n="d">sapamalaku niṅ onəṅ rakryan hayva pinihəran</l>
            </lg>
         </div>
         <div type="canto" n="181" met="jagaddhita">
        <!--  Jagaddhita   – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓     !-->
            <lg n="1">
               <l n="a">rakryan hayva kitâṅhəmū guyu nəhər miṅay amiru-mirū tapih lukar</l>
               <l n="b">rəñcəm tvasku mulat raras paran ikā ṅaran ika ləṅəṅ aṅligā təṅah</l>
               <l n="c">ndan mogârəṅu tan tulus vaśa kita n paṅutu taṅan inambilan tapih</l>
               <l n="d">māskv akras karikā manis-manis i denta lumiriṅ anamar* linurvakən</l>
            </lg>
         </div>
         <div type="canto" n="182" met="kilayu anəḍəṅ">
        <!--  Kilayu anəḍəṅ   – – ⏑| ⏑ ⏑ ⏑|⏑ ⏑ –| ⏑ – ⏑|⏑ ⏑ –| ⏑ ⏑ ⏑| ⏑ ⏑ ⏑| ⏓    !-->
            <lg n="1">
               <l n="a">nāhan paṅucap-ucap irêṅ taman sinəlaṅan prəman uvat iṅ akuṅ</l>
               <l n="b">sasvarga paḍa sukha tumon i ramya ni papaṅgih ira silih asih</l>
               <l n="c">ṅūnî səḍəṅ ira ratu cakravarti sukha niṅ ratu tinəmu nira</l>
               <l n="d">maṅke n sukha riṅ amaraloka maṅdaśaguṇê sukha nira mava* rāt</l>
            </lg>
            <lg n="2">
               <l n="a">riṅ Nandanavana sira karva raśmi niṅ asaṅgama hinarəp ira</l>
               <l n="b">riṅ pūrṇama mijil amaḍaṅ vulan sira marêṅ taman aṭika-ṭikan</l>
               <l n="c">riṅ svapna tuvi sira yayâmanəh-manəhi rāga nira tan avanəh</l>
               <l n="d">kiṅkiṅ ni hati nira miniśra kāraṇa ni tuṅgal i turida nira</l>
            </lg>
            <lg n="3">
               <l n="a">riṅ Nandanavana vəkas iṅ kathā Sumanasāntaka riṅ aji Raghu</l>
               <l n="b">pinrākr̥ta rasa kakavin tinīrthakən i jə̄ṅ nr̥pati rasa laṅə̄ </l>
               <l n="c">sih kāraṇa nira n anumāna mājara rikaṅ paṅikət amanisa</l>
               <l n="d">śuddhāmr̥ta varah ira hetu niṅ kadi gaḍuṅ lumuṅ anəmu kapat</l>
            </lg>
         </div>
         <div type="canto" n="183" met="jagaddhita">
        <!--  Jagaddhita    – – – |⏑ ⏑ – | ⏑ – ⏑ |⏑ ⏑ – | ⏑ ⏑ ⏑ | ⏑ ⏑ ⏑ |– ⏑ – | ⏑ ⏓    !-->
            <lg n="1">
               <l n="a">sampun kekətan iṅ kathā Sumanasāntaka vinaṅun ahəmbanan laṅə̄</l>
               <l n="b">kāla śrîndumatī lavan saṅ Aja mantuk iṅ amarapadâkurən muvah</l>
               <l n="c">yêki tambay ira mpu Monaguṇa milv aṅikət-ikət amarṇana ṅ kathā</l>
               <l n="d">ṅhiṅ śrī Varṣajaya prasiddha guru niṅ guru-laghu sira hantusâmuruk</l>
            </lg>
            <lg n="2">
               <l n="a">dīrghāyuṣya janapriyā saṅ amacâmahiḍəpakəna saṅ harəp vruha</l>
               <l n="b">nirvighnâstu saṅ aṅrəṅə̄ sakaharəp nira katəkana mogha sanmatan</l>
               <l n="c">salvir saṅ makapustaka ṅ Sumanasāntaka kasihana de nareśvara</l>
               <l n="d">siddhi mpuṅkv i garuṅ tirun saṅ anulis katəkana sasinādhya saṅ viku</l>
            </lg>
         </div>
      </div>
         <div type="translation"><p/></div>
         <div type="commentary">
            <p/>
         </div>

         <div type="bibliography"> 				
            <p>Critical edition by <bibl><ptr target="bib:Worsley+al2013_01"/></bibl> (Indonesian edition <bibl><ptr target="bib:Worsley+al2014_01"/></bibl>), converted from word to text file by Arlo Griffiths (2018), and from text file to TEI format by Andrew Ollett (2018).</p> 			
        <listBibl> 				
        	<bibl><ptr target="bib:Worsley+al2013_01"/></bibl>
	<bibl><ptr target="bib:Worsley+al2014_01"/></bibl>		
      </listBibl>
         </div> 		
      </body>
   </text>
</TEI>
