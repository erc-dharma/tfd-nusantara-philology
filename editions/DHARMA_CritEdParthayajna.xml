<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Kakavin Pārthayajña</title>
                <editor ref="part:anac">Andrea Acri</editor>
            </titleStmt>
            <publicationStmt>
                <authority>dharma</authority>
                <pubPlace/>
                <idno type="filename">KakavinParthayajna-CritEd</idno>
                <availability>
                    <licence target="https://creativecommons.org/licenses/by/4.0/"> <p>this work is
                        licensed under the creative commons attribution 4.0 unported licence. to
                        view a copy of the licence, visit
                        https://creativecommons.org/licenses/by/4.0/ or send a letter to creative
                        commons, 444 castro street, suite 900, mountain view, california, 94041,
                        usa.</p> <p>copyright (c) 2019-2025 by Andrea Acri.</p> </licence>
                </availability>
                <date from="2019" to="2025">2019-2025</date>
            </publicationStmt>
            <sourceDesc>
                <!-- only the handdesc can be filled in at this stage -->
                <listWit>
                  <witness xml:id="EdSSA">
                   <abbr type="siglum">Ed<hi rend="superscript">SSA</hi></abbr>
                    <bibl><ptr target="bib:SriSukesiAdiwimarta1993_01"/></bibl>
                  </witness>
                  <witness xml:id="EdZ">
                   <abbr type="siglum">Ed<hi rend="superscript">Z</hi></abbr>
                    <!-- <bibl><ptr target="bib:.../></bibl> Zoetmulder, Sekar Iniket, Drukproef-->
                  </witness>
                  <witness xml:id="L">
                   <abbr type="siglum">L</abbr>
                    <msDesc>
                     <msIdentifier>
                        <settlement>Leiden, the Netherlands</settlement>
                        <repository>Universiteitsbibliotheek</repository>
                        <idno>Or. 5024</idno>
                        <idno/>
                    </msIdentifier>
                   </msDesc>
                  </witness>
                  <witness xml:id="P">
                   <abbr type="siglum">P</abbr>
                    <msDesc>
                     <msIdentifier>
                        <settlement>Jakarta, Java, Indonesia</settlement>
                        <repository>Perpustakaan Nasional Republik Indonesia</repository>
                        <idno>Peti 53 No L 845</idno>
                        <idno/>
                    </msIdentifier>
                   </msDesc>
                  </witness>
                </listWit>
            </sourceDesc>
        </fileDesc>
        <revisionDesc>
            <change who="part:anac" when="2021-10-19">started encoding the edition</change>
            <change who="part:axja" when="2020-10-05">automatic conversion from a word docx</change>
        </revisionDesc>
    </teiHeader>
<<<<<<< Updated upstream
    <text xml:space="preserve">
=======
    <text xml:space="preserve" xml:lang="kaw-Latn">
>>>>>>> Stashed changes
        <body>
            <div type="canto" n="1" met="jagaddhita" real="+++--+-+---+------+-+-+">
                <lg n="1">
                    <l n="a">oṁ <app><lem type="emn">rudrāya</lem><rdg wit="#EdSSA #EdZ #L #P">rudrākṣa</rdg></app> namo ’stu te mara panəmbaha ra putu bhaṭāra nityaśa</l>
                    <l n="b">saṅ muṅgv iṅ tələṅ iṅ hiḍəp saṅ atiśūnya tuhu-tuhu jagatpramodita</l>
                    <l n="c">mvaṅ sakvehnira paṇḍitādhika viveka rinacananiki <app><lem wit="#EdZ">svarastuti</lem><rdg wit="#EdSSA #L">svarāstuti</rdg></app></l>
                    <l n="d">saṅ vijñātmaka riṅ laṅə̄ kavi vənaṅ tuladana saguritnireṅ sabha</l>
                </lg>
                <!-- <lg n="1">
                    <l n="a">oṁ rudrāya namo ’stu te mara panəmbaha ra putu bhaṭāra nityaśa</l>
                    <l n="b">saṅ muṅgv iṅ tələṅ iṅ hiḍəp saṅ atiśūnya tuhutuhu jagatpramodita</l>
                    <l n="c">mvaṅ sakvehnira paṇḍitādhika viveka rinacananiki svarastuti</l>
                    <l n="d">saṅ vijñātmaka riṅ laṅə̄ kavi vənaṅ tuladana saguritnireṅ sabha</l>
                    <listApp>
                      <app loc="a">
                        <lem type="emn">rudrāya</lem>
                        <rdg wit="#EdASS #EdZ #L #P">rudrākṣa</rdg></app>
                    </listApp>
                </lg> -->
                <lg n="2">
                    <l>mevəh ṅvaṅ mucape kadarśitan i sarvagatanira haneṅ jagaddhita</l>
                    <l>ndan <app><lem wit="#EdZ">sūkṣmān</lem><rdg wit="#EdSSA #L ">sūkṣmā</rdg></app> sumilib riṅ aṇḍajana kokiraniran atirūpa vīryavān</l>
                    <l>saṅ tvasniṅ lara raga <app><lem wit="#EdSSA #L">sariniṅ</lem><rdg wit="#EdZ">sarisiṅ</rdg></app> unaṅ saṅ amisani rarasniṅ aṅrəṅə̄</l>
                    <l>saṅ sākṣāt <app><lem wit="#EdZ #L">pinakesiniṅ</lem><rdg wit="#EdSSA">pinakakesiniṅ</rdg></app> manah akuṅ rahina vəṅi <app><lem wit="#EdSSA #L">lanāṅudaṅ</lem><rdg wit="#EdZ">lanāṅundaṅ</rdg></app> lulut</l>
                </lg>
                <lg n="3">
                    <l>yekiṅ ambək aṅel śumakti ri <app><lem wit="#EdZ #EdSSA">viyoganiṅ</lem><rdg wit="#L">viyogganiṅ</rdg></app> alara kəneṅ smarānala</l>
                    <l>paṅdeniṅ lara rāga yeki tumuvuh ri hati mamunah <app><lem wit="#EdZ #EdSSA">aṅgəsəṅ</lem><rdg wit="#L">aṅgәsə̄ṅ</rdg></app> manah</l>
                    <l>tṛṣṇāgə̄ṅ sumaput pətəṅ təmahaniṅ rahina pati gagap-gagap tutur</l>
                    <l>kāmārtha pva ya hetuniṅ mapəniṅan mamulaṅuni ri saṅ huvus licin</l>
                </lg>
                <lg n="4">
                    <l>yāṅde rañca ri citta maṅkin alaṅə̄ təkap iṅ alara śoka kāsyasih</l>
                    <l>ṅhiṅ <app><lem wit="#EdZ ">vikvā jugaṅ</lem><rdg wit="#L #EdSSA">vikvāṅ</rdg></app> enakānusupa riṅ vana <app><lem wit="#L #EdSSA">tumulusa</lem><rdg wit="#EdZ">tulusa</rdg></app> tan kabañcana</l>
                    <l>śaktyāṅuṅsira siddahniṅ manəmu sandhi <app><lem wit="#EdSSA #L">kalәpasәn</lem><rdg wit="#EdZ">kalәpasan</rdg></app> i patyaniṅ tiga</l>
                    <l>ṅhiṅ <app><lem wit="#EdZ #EdSSA">tekā</lem><rdg wit="#L">tekāk</rdg></app> palakun ri pādanira saṅ yativara <app><lem wit="#EdZ">maləsvāvakājñana</lem><rdg wit="#EdSSA">malesāvak ajñāna</rdg><rdg wit="#L">malәsāvak ājñana</rdg></app></l>
                </lg>
            </div>
            <div type="canto" n="2" met="bramitākṣara" real="ᵕᵕ/ ᵕ ᵕ/ ᵕᵕ / ᵕᵕ ̠̌[12]">
                <note>(skt <hi rend="italic">pramitākṣara</hi>)</note>
                <lg n="1">
                    <l>hana tāṣṭaliṅga ya vinastu ləvih</l>
                    <l>pinakopajīvaniṅ atīrtha hayu</l>
                    <l>pagavay halāhayu ya vastu hilaṅ</l>
                    <l>ri vəkasni sandhiniṅ amukṣa hati</l>
                </lg>
                <lg n="2">
                    <l>ya ta hetuniṅ manəmu śabda tutur</l>
                    <l>apan evəhaṅ luputa riṅ vimala</l>
                    <l>dyutakarma yeka maṅimur maṅikū</l>
                    <l>ya dumehnikā manəmu papa magə̄ng</l>
                </lg>
                <lg n="3">
                    <l>vvara darśananta huniṅan rumuhun</l>
                    <l>nṛpa pāṇḍaveki caritan ta nihan</l>
                    <l>huvus iṅ binañcana halah manita</l>
                    <l>təkap iṅ suyodhana kaṭuṅka dahat</l>
                </lg>
                <lg n="4">
                    <l>sira saṅ yudhiṣṭhira təmən kalaran</l>
                    <l>kapəgan manahnira məhah maṅəsah</l>
                    <l>ri hilaṅnikaṅ hayu lavan kavikun</l>
                    <l>ri manahniran kapətəṅan ri hala</l>
                </lg>
                <lg n="5">
                    <l>sira duryaśeki təkap iṅ sajagat</l>
                    <l>apan aṅśa dharma guṇa tattvanira</l>
                    <l>vihikan ta riṅ naya parārthaguṇa</l>
                    <l>lalu yan kəneṅ dyutavikalpa mala</l>
                </lg>
                <lg n="6">
                    <l>humənəṅ sireki sinəsəl vəkasan</l>
                    <l>təkap iṅ sarāt paḍa kabeh malara</l>
                    <l>ṅuniveh ta saṅ drupada matsyapati</l>
                    <l>kalavan ta saṅ vidura kṛṣṇa muvah</l>
                </lg>
                <lg n="7">
                    <l>sira rena saṅ lima təmən kalaran</l>
                    <l>manaṅis masambat akusā kapati</l>
                    <l>ri hilaṅnikaṅ kanakarājapura</l>
                    <l>kalavan sabhūṣaṇa təlas karuhun</l>
                </lg>
                <lg n="8">
                    <l>nṛpaputrikā rika rapuh kumətər</l>
                    <l>vinudan təkapni śakunin dumaha</l>
                    <l>atəhər gəluṅnira rinəṅgut ika</l>
                    <l>irikaṅ sabhā sira kavəs dinudut</l>
                </lg>
                <lg n="9">
                    <l>ri vijil nireki manaṅis madulur</l>
                    <l>saka riṅ kaḍatvan atiśoka rapuh</l>
                    <l>ri pakumbakan ya vinəgil manəhər</l>
                    <l>manaṅis rikaṅ vəṅi taman paturū</l>
                </lg>
                <lg n="10">
                    <l>maṅurai gəluṅnira masāk makusut</l>
                    <l>mətu taṅ vuvus tan ahajəṅ vəkasan</l>
                    <l>hana ta pratijñanira yan gəluṅən</l>
                    <l>rah ikaṅ suyodhana ya śucyanira</l>
                </lg>
                <lg n="11">
                    <l>ṅuniveh ta saṅ pavanaputra mavū</l>
                    <l>sahasāṅuhuh sira təhər mavuvus</l>
                    <l>mupuhe pupūni si suyodhana riṅ</l>
                    <l>palagan pratijñanira tan vuruṅa</l>
                </lg>
                <lg n="12">
                    <l>paḍa mətvakən vacana tan rahayu</l>
                    <l>sira saṅ suyodhana muvah mavuvus</l>
                    <l>niyatanya yan pəjaha liṅnya hələm</l>
                    <l>makatuṇḍa təṇḍas i musuhnya lima</l>
                </lg>
                <lg n="13">
                    <l>ndya tikan patūta maluyeki muvah</l>
                    <l>ya ta kāṅəniṅ tvasira dharmasuta</l>
                    <l>samayanya dūra tiki yan mijila</l>
                    <l>rva vəlas tahun lavasaniṅ layata</l>
                </lg>
                <lg n="14">
                    <l>yatikāgave lara magə̄ṅ ri hati</l>
                    <l>nṛpa dharmaputra hibəkan prihatin</l>
                    <l>vəkasan sireki mavuvus matərəh</l>
                    <l>maməlas harəp saha taṅis masəkəl</l>
                </lg>
            </div>
            <div type="canto" n="3" met="triṣṭubh?"
                real="  ᵕ  ᵕ | ᵕ  ᵕ | ᵕ  ᵕ |  ⏓ (? triṣṭubh group; 14][yudhiṣṭhira]">
                <lg n="1">
                    <l>“ariṅku rəṅə̄ ta vuvusku denta</l>
                    <l>“uḍūh mapa teki manahta liṅta</l>
                    <l>“laranta ri tan sipi durnayanta</l>
                    <l>“ṅhulun juga pāpa tivas hiḍəpku</l>
                </lg>
                <lg n="2">
                    <l>“titahta dumeh ya manəmva duhkha</l>
                    <l>“huvus vruh akun sinəsəl təkapta</l>
                    <l>“kunəṅ ya taṅ enaka vikva tan len</l>
                    <l>“marān akəḍik paṅucapnikaṅ rāt</l>
                </lg>
                <lg n="3">
                    <l>“yadin kita tona ya keraṅeraṅ</l>
                    <l>“təkapni vuvusnikiṅ opavāda</l>
                    <l>“vanāśrama liṅku tatan hanaṅ len</l>
                    <l>“vukir saparāna juraṅ tasik lvah</l>
                </lg>
            </div>
            <div type="canto" n="4" met="jaloddhatagati" real="ᵕ  ᵕ | ᵕ ᵕ  | ᵕ  ᵕ | ᵕ ᵕ ⏓ [12]">
                <lg n="1">
                    <l>vavaṅ pavanaputra mojar agaṅsul</l>
                    <l>“apan paḍa ta vastuniṅ pəjah amuk</l>
                    <l>“i sanmukha si koraveśvaraśata</l>
                    <l>“alot juga hələm təvas keraṅiraṅ</l>
                </lg>
                <lg n="2">
                    <l>“apan paḍa ta rakva vastunikihən</l>
                    <l>“təkapnikana saṅ vruh iṅ pati təpət</l>
                    <l>“kaśūrapuruṣan kadhīran apagəh</l>
                    <l>“ya teka rinəgəpnirāmrih atəhər</l>
                </lg>
                <lg n="3">
                    <l>“apan dalu kapāpaniṅ vədivədi</l>
                    <l>“təvas manəsəkī sarāt tapa guṇa</l>
                    <l>kapātaka mamet sukhāmriha iku</l>
                    <l>ləhəṅ pəjaha tan təmuṅ sukha pinet</l>
                </lg>
                <lg n="4">
                    <l>“hanāmrih adagaṅ mamet alayaran</l>
                    <l>“tasik bhaya havanya tan tinaha ṅel</l>
                    <l>“təkānya ri paranya tan hana vaneh</l>
                    <l>“sukhā pəjaha tan təmuṅ sakapinet</l>
                </lg>
                <lg n="5">
                    <l>“kunəṅ hikana kāptiniṅ hulun usən</l>
                    <l>“ikaṅ pəjah asiṅhanāda riṅ ayun</l>
                    <l>“ya teki ya hələm tasən ləkasana</l>
                    <l>“matī tuha rare paḍeki niyata</l>
                </lg>
                <lg n="6">
                    <l>“dhanañjaya mapeki liṅku ya hiḍəp</l>
                    <l>“nda mah ləkasi matya tumpura pisan</l>
                    <l>“maran tan adavā təkapniṅ aṅucap”</l>
                    <l>nā liṅ pavanaputra siṅha magalak</l>
                </lg>
                <lg n="7">
                    <l>yudhiṣṭhira muvah sireki mavuvus</l>
                    <note>[yudhiṣṭhira]</note>
                    <l>“ariṅku lalu memaniṅ pəjah amuk</l>
                    <l>“ya tan hana tinūtnya nīti rahayu</l>
                    <l>“təvas kadaluruṅ pəjah kadi suvuṅ</l>
                </lg>
                <lg n="8">
                    <l>“nihan mara vuvusta tan sipisipi</l>
                    <l>“ikaṅ pəjah ameta vastva karaṇa</l>
                    <l>“ləhəṅ karika yan vruhe pati təpət</l>
                    <l>“ya tan vruh irikeka meman inucap.</l>
                </lg>
                <lg n="9">
                    <l>“apan lagi vuvusnikaṅ vvaṅ aṅucap</l>
                    <l>“ikaṅ tapa ya rakva liṅnya sapəṭik</l>
                    <l>“ləhəṅ katika yan vruh iṅ pati pisan</l>
                    <l>“ya tan vruh irikā ta meman iṅ ucap.</l>
                </lg>
                <lg n="10">
                    <l>“kalīṅanika memaniṅ vvaṅ aṅucap</l>
                    <l>“kunəṅ təpətaniṅ vruheka makəḍik</l>
                    <l>“yadin vruha tatan kənenaku juga</l>
                    <l>sugih varas ikā vənaṅ ya maṅucap.</l>
                </lg>
            </div>
            <div type="canto" n="5" met="upendrabajrā" real="ᵕᵕ/   ᵕ/ ᵕᵕ/   ̠̌⏓">
                <lg n="1">
                    <l>“ariṅku tapvan vruha riṅ parārtha</l>
                    <l>“rare tuvi pvan taya riṅ kabhikṣvan</l>
                    <l>“kunaṅ hiḍəpkv i kita meta tīrtha</l>
                    <l>“maran hilaṅ kleśanikiṅ śarīra</l>
                </lg>
                <lg n="2">
                    <l>“nihan hana vvaṅ masavah rikaṅ lvah</l>
                    <l>“lavan maluṅguh mamaṅāniṅ ajrəm</l>
                    <l>“kəṭəṅ masimsim tuli yan pakaṅsi</l>
                    <l>“ikaṅ samaṅkā pva dələ̄n təkapta</l>
                </lg>
                <lg n="3">
                    <l>“kunəṅ kitāntən vruha riṅ parārtha</l>
                    <l>“maran hayuntā manulus katona</l>
                    <l>“apan kadhīranta rikaṅ kasatyan</l>
                    <l>“avās manuntun təka riṅ kasiddhan</l>
                </lg>
                <lg n="4">
                    <l>“huvus mara vruhta rikaṅ kaśāntan</l>
                    <l>“ləkas ta tāmrih t-aṅivə̄ ta jīva</l>
                    <l>“huripta pəṅpə̄ṅ ya ta sadhananta</l>
                    <l>“maran tan evəh təkap iṅ paratra</l>
                </lg>
            </div>
            <div type="canto" n="6" met="jagadnātha (jagatnātha)"
                real="ᵕᵕ| ᵕᵕ| ᵕ ᵕ| ᵕᵕ| ᵕᵕᵕ| ᵕᵕᵕ|  ᵕ| ᵕ⏓">
                <lg n="1">
                    <l>“ariṅku laki saṅ dhanañjaya kiteki bapa pinalar i ṅhulun təmən</l>
                    <l>“paṅə̄bananikiṅ jagat gumavayaṅ parahita dadaheṅ parakrama</l>
                    <l>“tasən ləkas ikaṅ hyaṅ iṅ vuri pameta patapana maṅiṣṭy anugraha</l>
                    <l>“riṅ eñjiṅ iki yan lumakva kita tan kahavarana maran kasiddha yā</l>
                </lg>
                <lg n="2">
                    <l>təṅah vəṅi huvus lumiṅsir i səḍəṅnira mavuvus i saṅ dhanañjaya</l>
                    <l>ḍatəṅ ta siraṅ ārya nāma vidurāṅlavad i sapaṅutusni saṅ kaka</l>
                    <l>sagadgada manah nirāsəmu taṅis maməkulakən i saṅ yudhiṣṭhira</l>
                    <note>[vidura]</note>
                    <l>“uḍuh anaku māsku tan sipi vəlasku ri kita lalu tan sih iṅ vidhi</l>
                </lg>
                <lg n="3">
                    <l>“apan kita daṅū pva nīti riṅ ulah vədivədi mahatī kasāttvikan</l>
                    <l>“ginə̄ṅ ta ya linolyan iṅ hati lanāṅguṇita hayu lavan kaṣadguṇan</l>
                    <l>“harah mapa tikun kəneṅ kirakirāhala pinasukan iṅ malendriya</l>
                    <l>“tuhu pva ya ta mevəh iṅ vvaṅ anulus lituhayu kavi śakti paṇḍita</l>
                </lg>
                <lg n="4">
                    <l>“savaṅ kadi manəmvakən varah i saṅ yativara vinarah ta riṅ havak</l>
                    <l>“ri dāyanikanaṅ smṛtî muliha riṅ pati patitis i tattvaniṅ dadi</l>
                    <l>“huvus manaravaṅ təkapnya vəkasan paranani paran iṅ nirātmaka</l>
                    <l>“təkā pva təkan iṅ pasārani patinya dadi ya manasar mareṅ hala</l>
                </lg>
                <lg n="5">
                    <l>“kalīṅan ika tan kənenaku jugaṅ hala hayuniṅ ulah ya laṅgəṅa</l>
                    <l>“phalanta vihikan ta riṅ naya parārtha tan alavasa duhkha pātaka</l>
                    <l>“ajum pva haradin manahta phalaniṅ təlas anəmu varah mahāmuni</l>
                    <l>“lalun savətuniṅ titah ya tariman halahayu sukhaduhkha taṅgapən</l>
                </lg>
                <lg n="6">
                    <l>“katon tivas ikaṅ vavaṅ vvaṅ amunah lumicinakən avaknya yan hana</l>
                    <l>“apan purih ikaṅ śarīra kəna riṅ lara viṣaya lavan rajah tamah</l>
                    <l>“mataṅ nya paḍəmən ta riṅ brata samādhi gavayakəna taṅ kasāttvikan</l>
                    <l>“trikāyasama taṅ sahiṣṇu muditādulurana karuṇāsi kāyikā</l>
                </lg>
                <lg n="7">
                    <l>sәḍәṅnira saṅ ārya nāma vidurāmitutur i sira sang yuddhiṣṭhira</l>
                    <l>ḍatәṅ ta rәṣi dhomya śīghra sumuyug ri kahanan ira saṅ nareśvara</l>
                    <l>vavaṅ nṛpati gadgadāṅadәg aṅañjali mamәkul i jə̄ṅ mahāmuni</l>
                    <l>parәṅ paḍa humuṅ taṅisnira kabeh yativara kavәṅan sirāṅadәg</l>
                </lg>
                <lg n="8">
                    <l>taṅistaṅis irāsәkәl nṛpati dharmasuta mulati saṅ mahāmuni,</l>
                    <l>ndā tiṅhalana teki pāpaniṅ apaṅguṅ i varahira saṅ pinaṇḍita,</l>
                    <l>agə̄ṅ sapṛthivī jugaṅ hala kabhukti tәkap i rahulun munīśvara,</l>
                    <l>hanāmadhana tan hanaṅ lәvihanaṅ adhama kaluṣa mūḍha kaśmala.</l>
                </lg>
                <lg n="9">
                    <l>ndi liṅgiha ta saṅ mahāmuni na honya ta sira ibuni ṅhulun kita,</l>
                    <l>tumūt milu kapāpa dīna kadi lampurana ṅahasi deśa met nasi,</l>
                    <l>karәm ri teṅah iṅ mahārṇava hiḍәpira ri laranikaṅ samaṅkana,</l>
                    <l>abәh tapuk ikaṅ matāsrәt apәyәh svaraniran anaṅisnirantara.</l>
                </lg>
                <lg n="10">
                    <l>sabhāgya ri ḍatәṅ munīndra sira teki mavәlasa ri saṅ hulun kabeh,</l>
                    <l>ndan ahyun atәrәn yvanaknira mareṅ vukir anusupa riṅ vanāśrama,</l>
                    <l>yādin tәhәra tan vanāśrama lәvih ta hiliki paṅucapnikaṅ sarāt,</l>
                    <l>sukhā pәjaha satya riṅ paraparan makaphala masiluṅluṅan lara.</l>
                </lg>
            </div>
            <div type="canto" n="7.1-22" met="punarmada (skt mañjubhāṣiṇī)"
                real="ᵕᵕ| ᵕ ᵕ| ᵕᵕ| ᵕ ᵕ|⏓[13]">
                <lg n="1">
                    <l>panaṅisnirāṅrәs asәkәl nareśvara,</l>
                    <l>vәkasan ta saṅ ṛsi maśabda gorava,</l>
                    <l>ya ta hetu saṅhulun apadgatan ḍatәṅ,</l>
                    <l>rumәṅə̄ ri bhūpati kabañcaneṅ nita.</l>
                </lg>
                <lg n="2">
                    <l>nya magə̄ṅ ikuṅ lara ri saṅ nareśvara,</l>
                    <l>apan adbhutaṅ vacana denikaṅ jana,</l>
                    <l>kiteki vastu huripiṅ sarāt kabeh,</l>
                    <l>ya dumeh tikaṅ jana kabeh paḍālara.</l>
                </lg>
                <lg n="3">
                    <l>syapa teki tan mavәlaseṅ kita lara,</l>
                    <l>ri kasajananta tuvi yan binañcana,</l>
                    <l>pira teki pāpaniṅ asuṅ lare kita,</l>
                    <l>kala mūḍa murkha tuvi tan kәneṅ vәlas.</l>
                </lg>
                <lg n="4">
                    <l>yadiyan rumәṅvakәna saṅ mahāyati,</l>
                    <l>ri kadurjanan saṅ agave lare kita,</l>
                    <l>matukup kapə̄ sira savetnikaṅ hala,</l>
                    <l>atakut kapelutana pāpa durjana.</l>
                </lg>
                <lg n="5">
                    <l>ndak ajar kiteka rusit iṅ vvaṅ iṅ kalī,</l>
                    <l>kavi sandi vijña riṅ upāyāṅārsana,</l>
                    <l>mamanis maśabda madulur valokana,</l>
                    <l>maṅimur magoṣṭhava mamet alәṅkara.</l>
                </lg>
                <lg n="6">
                    <l>maṅucap sudharma guṇa tattvaniṅ dadi,</l>
                    <l>mahalәp mataṅgvana saloka sākṣara,</l>
                    <l>ri tutuk juga vruh aṅucap taman tәpәt,</l>
                    <l>ri hatinya kimburu mabuddhi sādhana.</l>
                </lg>
                <lg n="7">
                    <l>riṅ agoṣṭhi śabda mamahā marәk ta ya,</l>
                    <l>maharәp ri kośvaniṅ ujar salah kәna,</l>
                    <l>kagiriṅ tikaṅ vvaṅ aṅucap ta yāpәpәr,</l>
                    <l>mamilәt vuvusnya dumalih mamatyana.</l>
                </lg>
                <lg n="8">
                    <l>hana len kadurjananikāgave kadaṅ,</l>
                    <l>maṅucap ri mūlanika ṅūni riṅ vaneh,</l>
                    <l>ṅaraniṅ bapebu madagiṅ lavan kaki,</l>
                    <l>mara riṅ sugih dadi mapintasādhana.</l>
                </lg>
                <lg n="9">
                    <l>hana duṣkarāharәp i duhkaniṅ vaneh,</l>
                    <l>mamiveka polah aṅusī maveh ta hala,</l>
                    <l>mamilәt mabheda maṅucap sahāgama,</l>
                    <l>yan alah vuvusnya maṅucap madudvana</l>
                </lg>
                <lg n="10">
                    <l>hana duṣkṛtātuhaganan sapustaka,</l>
                    <l>rahineṅ kulәm vinaca nityavus tama,</l>
                    <l>kahiḍәp rahasya tuhu dharma saṅ viku,</l>
                    <l>ndan isinya mudra kāla caṇḍapiṅgala.</l>
                </lg>
                <lg n="11">
                    <l>hana len svabuddhinika rūpa bhikṣuka,</l>
                    <l>mamanis maśabda mara riṅ pradhānika,</l>
                    <l>saha lepanāṅajarakәn vruheṅ guṇa,</l>
                    <l>sipat iṅ kasiddhyana manon asambhava.</l>
                </lg>
                <lg n="12">
                    <l>vara teki liṅnika katona maṅśila,</l>
                    <l>pinarәk sinevaka maminta sādhana,</l>
                    <l>tinәkan sakāptinikā siṅ samenaka,</l>
                    <l>kuṭilā hatinya dadi miṅgat iṅ kulәm.</l>
                </lg>
                <lg n="13">
                    <l>tәka riṅ mavalkala tatan mahājana,</l>
                    <l>praceṭaṅ aleṅkarari buddhiniṅ para,</l>
                    <l>maharәp kabhaktyana pujīniṅ aśrayan,</l>
                    <l>lumәvih sumamyak alicin vavaṅ tyajet.</l>
                </lg>
                <lg n="14">
                    <l>ṅuniveh tikaṅ vvaṅ arәbut pamuktyana,</l>
                    <l>silih hāl paḍāṅdәha mamet hupāśrayan,</l>
                    <l>hana bancana hapan alit visāmrәta,</l>
                    <l>sumilib madoh kuṭila tan kәnenuha.</l>
                </lg>
                <lg n="15">
                    <l>si suyodhana pva ya musuhta nityaśa,</l>
                </lg>
                <lg n="42">
                    <l>śakuni pva patihnika patihnya riṅ hala,</l>
                    <l>makaṅūni riṅ carita bhīma sārayu,</l>
                    <l>rinacun si bhīma linabuhnya riṅ bañu.</l>
                </lg>
                <lg n="16">
                    <l>kita teki tan vruh iṅ upāya riṅ nita,</l>
                    <l>tәkapiṅ suyodhana mameti bañcana,</l>
                    <l>śakuni ya tādadi parih tәkapnika,</l>
                    <l>ya dumeh nitālaha tatan sakeṅ tivas.</l>
                </lg>
                <lg n="17">
                    <l>vatuniṅ karaṅ paḍanikaṅ suyodhana,</l>
                    <l>maluṅid malaṇḍәp arusit pasaṅ lәyәp,</l>
                    <l>pinaran bayāṅanini tan kәnenapәs,</l>
                    <l>mrigigih makās kasәlatan sahiṅsahiṅ.</l>
                </lg>
                <lg n="18">
                    <l>syapa lena saṅ vәnaṅ ataṅgәhiṅ hala,</l>
                    <l>kadi bhīsma yogya pituhun vuvusnira,</l>
                    <l>yen apeka yan mapәsa saṅ suyodhana,</l>
                    <l>umәnәṅ pva yāpituli tan kәnenavәr.</l>
                </lg>
                <lg n="19">
                    <l>tuhu denya yan hanā kaliliran sakeṅ bapa,</l>
                    <l>vuta tan rinakva ri hatinya tan dәliṅ,</l>
                    <l>dumәliṅ yan iṅ hala manon datan vuta,</l>
                    <l>pinasuknikaṅ mala maluṅ kadurjanan,</l>
                </lg>
                <lg n="20">
                    <l>dalu pāpaniṅ vvaṅ amusuh paṅutpata,</l>
                    <l>para bañcanaāṅulahulah ri saṅ viku,</l>
                    <l>umәnәṅ ta saṅ sujana satya satvika,</l>
                    <l>hapan āṅśa dharma guṇa tatva saṅ mahān.</l>
                </lg>
                <lg n="21">
                    <l>yadiyan kataṅkәpana riṅ kadurjanan,</l>
                    <l>paḍananta riṅ kirakirārusit malit,</l>
                    <l>niyatārebut kavah amet kapāpa ṅel,</l>
                    <l>mamaṅan tahiṅ paṅisiṅan mahurhuran.</l>
                </lg>
                <lg n="22">
                    <l>kita teki yan malәsa riṅ kadurjanan,</l>
                    <l>manugәl sukunta tinapәlnikaṅ pәlus,</l>
                    <l>manәvәr liḍahta mavәdī rәhak vatuk,</l>
                    <l>rasananta teka mara tan tәmuṅ lara.</l>
                </lg>
            </div>
            <div type="canto" n="8" met="praharaṇakalika"
                real="ᵕᵕᵕ| ᵕᵕᵕ|  ᵕᵕ| ᵕᵕᵕ| ᵕ⏓ [14] [śakvari group; not found elsewhere in oj]">
                <lg n="1">
                    <l>kaṅariṅasana kāsnika matәguh apәs,</l>
                    <l>kapanasana tikādbhuta matәguh apәs,</l>
                    <l>tinisan api tumūt maṅuluri malәmәs,</l>
                    <l>ya tika paḍani saṅ sujana parahita,</l>
                </lg>
                <lg n="2">
                    <l>havan aradin ataṇḍәs abәcik aratā,</l>
                    <l>kasukәtan araciṅ tahi majimәt arok,</l>
                    <l>sinapu sinasapan muvah ika maradin,</l>
                    <l>ya tika paḍani citta saṅ anәmu hayu,</l>
                </lg>
                <lg n="3">
                    <l>hana vәsi riti tambaga matahitahi,</l>
                    <l>salavas ika mijil juga tәhәr atahi,</l>
                    <l>ya ta paḍaniṅ avak matahitahi mala,</l>
                    <l>radinana pahayun dadi mari mahala,</l>
                </lg>
                <lg n="4">
                    <l>halanika ri dalәm dadi mәtu ri yava,</l>
                    <l>halanika ri yavādadi mulih i dalәm,</l>
                    <l>hiṅәtiṅәtәn ikaṅ kadi damar akәlir,</l>
                    <l>hala hayuniṅ ulah paḍa mamayamaya.</l>
                </lg>
                <lg n="5">
                    <l>tivas ikaṅ añale hala hayuniṅ ulah,</l>
                    <l>tivas ikaṅ aṅalәm lumәvihakәn avak,</l>
                    <l>tivas ikaṅ aṅucap tәka mamasamasa, tivas ikaṅ aṅalәm kadi maṅuguṅuguṅ.</l>
                </lg>
                <lg n="6">
                    <l>hana viku maṅidaṅ maṅiḍәri bhuvana,</l>
                    <l>makuravit agәluṅ sukәr aburarutan,</l>
                    <l>tәhәr ikana purih iṅ avak apәniṅan,</l>
                    <l>si hurip ika ya vastu sukәr aburarut.</l>
                </lg>
                <lg n="7">
                    <l>hana sira lumicin vikulaghәna mūna,</l>
                    <l>vinulatan aradin taya sukәr iṅ avak,</l>
                    <l>tuhu saka ri hәniṅ mavanira ri dalәm,</l>
                    <l>tahā si purih ikaṅ hurip aṅaṅәnaṅәn</l>
                </lg>
                <lg n="8">
                    <l>iṅәtiṅәtәn ikaṅ manәmu sukha magə̄ṅ,</l>
                    <l>rasarasana tәkapta maṅinakana rāt,</l>
                    <l>vvaṅ atika pinakārgadanikā śarana,</l>
                    <l>niyāta pamalәsanya sukha phalanika.</l>
                </lg>
                <lg n="9">
                    <l>hana viku maṅigәl macarita ri nabuṅ,</l>
                    <l>bisa tivas ika siṅ vaṅa teka vihikan,</l>
                    <l>vaṅ atika maṅalem ri gunanika levih,</l>
                    <l>vvaṅ atika saṅ asuṅ mamiguṇani guṇa.</l>
                </lg>
                <lg n="10">
                    <l>syapa karika vinastu lәviha ya tәmәn,</l>
                    <l>masuṅa vara manugrahana kavijayan,</l>
                    <l>pamulikana bhaṭāra masuṅa karatun,</l>
                    <l>saṅ aṅaran ikā siṅ vvaṅ atika vulikәn</l>
                </lg>
                <lg n="11">
                    <l>katәmu mara tәkapta manәmu kavikun,</l>
                    <l>lәkasakәna lәkasniraniravarana,</l>
                    <l>kaṅ aṅinakana riṅ jana ya ta gavayәn,</l>
                    <l>phalanikaṅ aṅucap hayu tәhәr apuji.</l>
                </lg>
                <lg n="12">
                    <l>ya ta karananikanaṅ viku yan apitutur,</l>
                    <l>lumipura ri laranta phalanika tәmәn,</l>
                    <l>purih ira saṅ agə̄ṅ sukhanira kalaran,</l>
                    <l>yan anәmu lara duhkha tan ari malavas</l>
                </lg>
                <lg n="13">
                    <l>kita mara laki sampun anәmu kavikun,</l>
                    <l>vaṅunәn ikaṅ acintya ri hati muliha,</l>
                    <l>matutura ri bhaṭāra karaṇa sira tāh,</l>
                    <l>parahupana masucya ri sira satata.</l>
                </lg>
                <lg n="14">
                    <l>huvus ika maradin manah alilaṅ aho,</l>
                    <l>lәkasi ta pagaventa kaṅ aṅinakana,</l>
                    <l>mapa karika manahta tulusa manusup,</l>
                    <l>tan asarag ahiḍәp mami kita sakarәṅ</l>
                </lg>
                <lg n="15">
                    <l>kunaṅ iki nayani ṅhulun iṅәtiṅәtәn,</l>
                    <l>saṅ arәjuna sireka lumәkasa tapa,</l>
                    <l>makaphala mara tan hana maṅapakara,</l>
                    <l>tumikәla taṅaniṅ vvaṅ anuduha hala.</l>
                </lg>
                <lg n="16">
                    <l>kunaṅ ikana tukar tar ala sәminika,</l>
                    <l>sulur ika pagavәnta hayu raja sura,</l>
                    <l>makakusuma taṅisnya makaphala pati,</l>
                    <l>rinatәṅaniṅ umah galagala ya pinәm,</l>
                </lg>
                <lg n="17">
                    <l>mataṅ ika paḍa ṅadva guṇa varaśara,</l>
                    <l>hәlәm i tәkanikaṅ bharata ya vaṅunәn,</l>
                    <l>paḍa matihaṅ asañjata ya ta pahayun,</l>
                    <l>niyatanika hәlәm juga ta ya vuruṅa.</l>
                </lg>
                <lg n="18">
                    <l>nahan ikana vuvus munivara karuṇa,</l>
                    <l>mamitәkәti ri saṅ nṛpati lima suta,</l>
                    <l>dadi ta nṛpati dharma sumahur atәgәg,</l>
                    <l>ri hilaṅ i pәtәṅ iṅ hati maluy apaḍaṅ.</l>
                </lg>
            </div>
            <div type="canto" n="ix" met="mālinī" real="ᵕ ᵕ ᵕ | ᵕ ᵕ ᵕ |    | ᵕ   | ᵕ  ⏓ [15]">
                <lg n="1">
                    <l>tulusakәna tikuṅ sih saṅ mahāpaṇḍitārya,</l>
                    <l>ri pukulun apan evәh ṅvaṅ kәda dhīra satya,</l>
                    <l>naya ra putu maharṣi pveki maṅkin saharṣa,</l>
                    <l>ri tulusani saṅ ārya phalgunāṅhyaṅ riṅ agra.</l>
                </lg>
                <lg n="2">
                    <l>pinәkәtana ri sandi jñana de saṅ munīndra,</l>
                    <l>lәkasiṅ atapa nisniṅ jñana sampun viśeṣa,</l>
                    <l>nāhan ikana vuvusniṅ nātha dharmātmajāsvī,</l>
                    <l>ri tulusani saṅ antәn śīghra maṅsə̄h manambah.</l>
                </lg>
                <lg n="3">
                    <l>mamituhu ta sirosәn saṅ kinon siṅ pakona,</l>
                    <l>ri sira dadi ta mojar saṅ ṛṣi nīti yogya,</l>
                    <l>riṅ ulahaniṅ acintyan dug sәḍәṅ dhyāna yogī,</l>
                    <l>havarah alaniṅ ambәk bañcana kveh musuhnya.</l>
                </lg>
                <lg n="4">
                    <l>hana ta musuh anūkṣmālit mamor iṅ acintya,</l>
                    <l>haṅiḍәrakәn anuntun riṅ katon mogha lamlam,</l>
                    <l>pinatitis iṅ alitniṅ jñāna nis tan paśeṣa,</l>
                    <l>mata pinati vinaṅsul sandhiniṅ yoga nidra.</l>
                </lg>
                <lg n="5">
                    <l>gavayakәna lәkasniṅ lakṣaṇāmūdra jāpa,</l>
                    <l>mata mulati lalāṭa byakta yogānta siddha,</l>
                    <l>katәmu taman inuṅsī vastuniṅ tan pavastu,</l>
                    <l>kadi laliniṅ aṅantuk lәs lәyәp riṅ kamokṣan.</l>
                </lg>
                <lg n="6">
                    <l>kavaca śara laras len taṅkulak tan madoha,</l>
                    <l>phalanika si kadhīranta rumakṣeṅ śarīra,</l>
                    <l>sәḍәṅ iṅ avamanan deni musuh tāka murkha,</l>
                    <l>sukha pәjaha siluṅluṅ taṅkulak len laras hru.</l>
                </lg>
                <lg n="7">
                    <l>hana ta vukir apurvāgə̄ṅ paran saṅ matīrtha,</l>
                    <l>saphala paraniṅ aṅhyaṅ byakta saṅ hyaṅ hanaṅkā,</l>
                    <l>giri varasura sākṣāt rīndrakīlāgra rāmya,</l>
                    <l>ya ta pinakakasiddhan ṅūni de saṅ hyaṅ indra.</l>
                </lg>
                <lg n="8">
                    <l>hana ta sira maharṣi khyāti riṅ svargaloka,</l>
                    <l>sirata rata paranyā yogya vus labdhacitta,</l>
                    <l>tuvi ṅaranira saṅ dvaipāyaneṅ rāt kavīryan, <note n="4">prasasta
                        gp</note></l>
                    <l>sira ta vәkas i dharma hyaṅ śivā vus <note n="5">ṅkan gp</note>
                        paralabdha.</l>
                </lg>
                <lg n="9">
                    <l>nahan ikana tuduh śrī dhomya riṅ nīti yogya,</l>
                    <l>tuvi rahina kamantyan tejaniṅ sūrya tumraṅ, <note n="6">lumraṅ gp</note></l>
                    <l>gagaṇa kadi sinapvan taṅ pәtәṅ tan paśeṣa,</l>
                    <l>kadi manah i saṅ amvit maṅkatāṅhyaṅ riṅ agra.</l>
                </lg>
                <lg n="10">
                    <l>dadi ta sira madandan saṅ tәlas labdhacitta,</l>
                    <l>pranata tәlasa muspeṅ saṅmahāpaṇḍitārya,</l>
                    <l>ibunira sira vinvit luhnirādṅrәs tan ampәt,</l>
                    <l>kadi tәhәra tan antuk denirāpan katrәsnan.</l>
                </lg>
                <lg n="11">
                    <l>hanāku yānaku māsku ṅke lah vuṅsuṅku śīghra,</l>
                    <l>ṅhulun umulat amәṅpə̄ṅ dak pahāvas ta putra,</l>
                    <l>mapa tika vuvusaṅkvā māsku tan vruhku mojar,</l>
                    <l>ri kita laki savetniṅ tibrā deniṅ larāgə̄ṅ.</l>
                </lg>
                <lg n="12">
                    <l>nahan ikana pasuṅkvā mah tikaṅ vastra taṅgap,</l>
                    <l>kәmulani tanayaṅkvāṅhiṅ pavehniṅ kahīnan, <note n="7">kadinan gp</note></l>
                    <l>anaku laki pahenak mah sәpah ṅke vajaṅku,</l>
                    <l>vacananira maper luh nityā madrәs tan ampәt.</l>
                </lg>
            </div>
            <div type="canto" n="10" met="basantatilaka" real="ᵕ|  ᵕᵕ| ᵕᵕ| ᵕᵕ| ⏓ [14]">
                <lg n="1">
                    <l>taṅkeh tikaṅ lara yadin caritan bhaṭārī,</l>
                    <l>sampun saṅ ārya mamuhun ri narendraputra,</l>
                    <l>saṅ dharmaputra humәnәṅ magәgәh katikṣnan,</l>
                    <l>luh nityasāmili hilī ri pipi dravādrәs.</l>
                </lg>
                <lg n="2">
                    <l>mojar siraṅisәkisәk sәsәgәn tan ampәt,</l>
                    <l>hantәnku saṅ tulusa siddha ri pāda saṅ hyaṅ,</l>
                    <l>eṅәt kitāntәn i vuvusnira saṅ mahārṣi,</l>
                    <l>lāvan kayatnakәna nityā tikaṅ samādhi.</l>
                </lg>
                <lg n="3">
                    <l>nā liṅ narendra saha luhnira pan katṛṣṇan,</l>
                    <l>mamvit muvah sira ri saṅ vara bhīmasena,</l>
                    <l>saṅ bhīma yeka mahivaṅ panaṅisnya ṅәmbe,</l>
                    <l>lvir minda riṅ tәgal ayun malajәṅ kavarṣan.</l>
                </lg>
                <lg n="4">
                    <l>maṅkin taṅis pavanaputra maṅantugantug,</l>
                    <l>umbәl mijil gidәgidə̄ riṅ iruṅ ya madrәs,</l>
                    <l>lāvan ta lәtnya kumәlus mabaṅə̄r vәtunya,</l>
                    <l>kompol katon tan inivə̄ tәkap iṅ larāgə̄ṅ.</l>
                </lg>
                <lg n="5">
                    <l>tan ṅeh taṅisnya caritan pravarārya bhīma,</l>
                    <l>saṅ phalguneki mamuhun ri saṅ āri karva,</l>
                    <l>saṅ dropadi sira ta rūkṣa rapuh kalәsvan,</l>
                    <l>śokānaṅis maṅiḍupuk sira yar panәmbah.</l>
                </lg>
                <lg n="6">
                    <l>saṅ phalguneki manaṅis maṅadәg sinәmbah,</l>
                    <l>kepvan ta cittanira denya maśabda maṅrәs,</l>
                    <l>yekā mukәt pinakaśatru tәkapniṅ amrih,</l>
                    <l>hetunya yan kapihәnәṅ sira denya kepvan.</l>
                </lg>
                <lg n="7">
                    <l>siṅgih ḍaḍuṅ pinakapāśanikaṅ kamokṣan,</l>
                    <l>tṛṣṇā jugāgavaya sih mamilәt riṅ aṅga,</l>
                    <l>vyaktinya yan dadi śarīra muvah kabhāva,</l>
                    <l>ṣaḍmārga yeka dadi riṅ dadi mogha tṛṣṇa.</l>
                </lg>
                <lg n="8">
                    <l>maṅkin ta kāṅәn i halanya yadin katūta,</l>
                    <l>marmanya śīrna pinәgatnira riṅ kadhīran,</l>
                    <l>śantā sahiṣṇu pamunahnira tan paśeṣa,</l>
                    <l>hetunya śīrna malilaṅ dadi citta mahniṅ.</l>
                </lg>
                <lg n="9">
                    <l>maṅkat sirātәlas abhūsana ratna mabhrā,</l>
                    <l>lāvan sasañjata kabeh paḍa nora kantun,</l>
                    <l>luṅhā sirāṅinakinak tәka riṅ pradeśa,</l>
                    <l>akveh tikaṅ vinulatan magave praharsa.</l>
                </lg>
            </div>
            <div type="canto" n="11" met="jagaddhita"
                real="| ᵕᵕ| ᵕ ᵕ| ᵕᵕ| ᵕᵕᵕ| ᵕᵕᵕ|  ᵕ| ᵕ⏓ [23] [ed: ragakusuma]">
                <lg n="1">
                    <l>rāmyārūm kahaḍaṅ kapāt lakuniran vahuvahu katiban javuh pisan</l>
                    <l>vahv āron səminiṅ tṛṇāṅkura latākiris asəmu hijonya kābunan</l>
                    <l>vahv aṅluṅ sakilan gaḍuṅnika lavan katirah aṅurukəl suṅutnika</l>
                    <l>aṅhiṅ kəmbaṅ ikaṅ mənur mvaṅ asanāṅruhuni ri pasəkarnikaṅ vuṅū</l>
                </lg>
                <lg n="2">
                    <l>rəmrəm traṅ manisihnisih vahu mayat javuh ika malilaṅ kapāvanan</l>
                    <l>gəntər dohnya ləyəp tunenaṅənaṅən vahu lumarap ikaṅ ṭaṭit ləṅit</l>
                    <l>lumrādrəs mapalayvan iṅ gagana meghanika silih alintaṅ iṅ laṅit</l>
                    <l>məṇḍuṅməṇḍuṅ adoh riris ḍumavuh iṅ vukir aṅinaki cittaniṅ maṅə̄</l>
                </lg>
                <lg n="3">
                    <l>tistis lampah irāṅavetan aṅalor tan agəlis aṅadəg sireṅ hənu</l>
                    <l>ləṅləṅ deni gərəhnikāmisiki karṇanira kadi makon manoliha</l>
                    <l>ṅkā maṇḍəg sira tan vavaṅ lumaku denya kadi pasayut iṅ haneṅ jinəm</l>
                    <l>marmāṅrəs tvas irāsəkəl dadi tumuṅkul aṅusapi ri luhnikaṅ mata</l>
                </lg>
                <lg n="4">
                    <l>śokāṅlih kumətər tikaṅ hati baṅun tan apupula muvah tikuṅ manah</l>
                    <l>lāvan bhrāntani saṅ kināryakən ireka malara ri pasahnireṅ priya</l>
                    <l>yekāṅlūd ruməmək manahnira təkapniṅ aṅucapa kakūṅnya tan hana</l>
                    <l>aṅhiṅ luh kalavan taṅis juga siluṅluṅ ira yan iṅucap ndatan humuṅ</l>
                </lg>
                <lg n="5">
                    <l>maṅkin citta nirāləməh dadi maluṅguh akəcap aṅəsah vuraṇḍuṅən</l>
                    <l>aṅlūd deniṅ aripnikaṅ mata pilih sira hinucap aṅāryakən ṭikā</l>
                    <l>lāvan trāsanikaṅ ləbū ya ta tiniṅhalan ikaṅ aṅuṅaṅ malar vruha</l>
                    <l>aṅhiṅ caṇḍinireka tambak inukir cinaviri mapucak patah muṅu</l>
                </lg>
                <lg n="6">
                    <l>akveh kāri vimūrchitālara təkapnira kapihutaṅan karāsikan</l>
                    <l>bhrāntajñāna makiṅkiṅ osah aṅəsah rahina vəṅi taṅisnya tan pəgat</l>
                    <l>ṅūni hyun ika tan vəḍar katəmahan kavətu təkap i gə̄ṅnikaṅ lara</l>
                    <l>pə̄mpə̄man ri daləm pamə̄man i huvusnya ratəṅ ika paḍanya tan pahi</l>
                </lg>
                <lg n="7">
                    <l>maṅkin kāṅənaṅən təkapnika ri tan ḍatəṅaniran asuṅ lare hati</l>
                    <l>aṅlampū pəjaheṅ tilam gatinikāruruba sapavəkasnireṅ karas</l>
                    <l>len tekaṅ humənəṅ maṅantyakəna liṅni kaḍatəṅan i saṅ mareṅ vukir</l>
                    <l>hetunyan pamuluṅmuluṅ kusuma paṅrəburəbunika muṅgaheṅ jinəm</l>
                </lg>
                <lg n="8">
                    <l>vvantən bhakti mamuṣpa riṅ pratima ketaka sira ta vinimba tan vaneh</l>
                    <l>kəmbaṅ padmaśarīra gandha ri pipinya panirama ri luhnirantara</l>
                    <l>puṣpāvrāṅkən ikaṅ gəluṅ guduha tañjuṅ amiraga maghəṇṭa nopura</l>
                    <l>susv ahrit lurus iṅ təṅah ya pacarunya maṅucaraṇa sambat iṅ ṭikā</l>
                </lg>
                <lg n="9">
                    <l>aṅgantaṅ punagîṅ tilam səkar aśoka rurubanika yan ḍatəṅ hələm</l>
                    <l>ramyārok ahuləs majənv i rakət iṅ maṅarəki huvus iṅ maveh səpah</l>
                    <l>lāvan yan humuvah kənaṅ tilam amaṅkvakəna kusuma jaṅga sampəta</l>
                    <l>len tekaṅ bakakak puḍak pamapasanya mabulakana piṅgir iṅ nadī.</l>
                </lg>
                <lg n="10">
                    <l>kāṅkən yajña manobhaveka panaṅisnika mabalik aveda sasmita</l>
                    <l>sə̄ṅniṅ candra mañar lumə̄ṅ ri hati kāṅkən apuyaniṅ ahoma nismara</l>
                    <l>lumrāvrā kukus iṅ pupur mələk avor vida ri jaja tibeṅ tapih suji</l>
                    <l>vvantən mūlya təmən sajinya vəkas iṅ kinəliran adhikeṅ pasaṅgaman</l>
                </lg>
                <lg n="11">
                    <l>len taṅ yoga turū samādhinika rūpanira ya ta minuṣṭi riṅ hiḍəp</l>
                    <l>enak maṅgəh ikaṅ lulut manəmu sandhi sumurup amisarjaneṅ tutur</l>
                    <l>ātmārok si hurip məsat dadi turū təmahan ika maṅipy asaṅgama</l>
                    <l>sampun siddha sayogya riṅ pakasutan matəmu paḍa saharṣa sasmita</l>
                </lg>
                <lg n="12">
                    <l>tan ṅeh yan caritan hiḍəpnira ri sambatan iṅ alara yan kināryakən</l>
                    <l>mvaṅ polahnika tan pəgat makapuput patinika yaya tan varəg lara</l>
                    <l>āpan jātinikaṅ manah juga tumūt yan ulurana katon tivasnika</l>
                    <l>ndan sūkṣmā humənəṅ surāṅaṅənaṅən hilaṅani malaniṅ daśendriya</l>
                </lg>
                <lg n="13">
                    <l>śīghrā śīrṇa pətəṅnikaṅ hati dumehnira maṅaṅənaṅən lumampaha</l>
                    <l>samy ādan maṅadəg təlas lumaku tan hana maṅavara ramya tūt havan</l>
                    <l>məntas riṅ valahar matīrtha sira sampun arahup aradin tikuṅ hala</l>
                    <l>tūt mārga hana siṅgulan lәbalәban kamaṅi kapur avor pakis ḍaḍu.</l>
                </lg>
                <lg n="14">
                    <l>garyaṅgaryaṅ ikaṅ tәgal kakacәman valikat upama vor kataṅkataṅ,</l>
                    <l>sәmbuṅ got kucubuṅ mavor pilapilū kutukutu kulurak lәpaṅ pahit,</l>
                    <l>paṅgil paṅgaga siṅkaban lavanlavan hana nanavidharā tapak liman,</l>
                    <l>lundāluṅ kalavan galiṅ lumalay iṅ vaduri lalavatan paḍāsinaṅ.</l>
                </lg>
            </div>
            <div type="canto">
                <lg n="1">
                    <l>sakaton paḍāmuhara rāmya ri havanira tan madoh dahat,</l>
                    <l>pagagan hañar binabadan pagәr ika rinurah tәkeṅ havan</l>
                    <l>inalih tәhәr sinariban hana tilas ika vetan iṅ pagәr</l>
                    <l>ya tinūt nirāṅinakinak duruṅ agәmәt apan havan hañar</l>
                </lg>
                <lg n="2">
                    <l>maṅalor muvah katәmu mūlani havanira tan madoh dahat</l>
                    <l>sinamarsamar pagәr ikājajar amәnәr atūt havan magə̄ṅ</l>
                    <l>agәnәt ḍukutnya maradin sarisari avan iṅ tәkeṅ vukir,</l>
                    <l>galagah kidulnika tinunvan avurahanikaṅ manuk mibәr.</l>
                </lg>
                <lg n="3">
                    <l>malәsat valaṅnika manūt kukus amarәki riṅ sukәtsukәt,</l>
                    <l>garagat manamber aṅusī ḍaliḍali manucuk valaṅ kiṭik,</l>
                    <l>barabat barā mavurahan gulunika masavit valaṅ gayār,</l>
                    <l>umәnәṅ caṅaknya mavәdi raray aṅaruhi riṅ tәgal humuṅ.</l>
                </lg>
                <lg n="4">
                    <l>halivat sirerika sumәṅka ta lakunira tan madoh dahat,</l>
                    <l>pagagan sәḍәṅ vinulatan tanәmanika kabeh paḍāhijo,</l>
                    <l>jalureh lavan kacaṅ uris tәpinika masinaṅ bayәm suluh,</l>
                    <l>kamale valuh paḍa lumuṅ karavila mabiluṅkahan timun.</l>
                </lg>
                <lg n="5">
                    <l>jinajarjajar jalih ikaṅ jalu jura juvavut jabuṅ jarak,</l>
                    <l>cipakan hirәṅ muṣika tumbara kәsura jasun putih laja,</l>
                    <l>salarik jasun mirah avor pacar adilәm arok bayәm kakap,</l>
                    <l>sulasih kidulnya manisih patula paliṣa len kacaṅ hijo.</l>
                </lg>
                <lg n="6">
                    <l>kahalintaṅan tәkap irān panәmu tarukaniṅ siluksiluk,</l>
                    <l>mapabānyvan endah alaṅə̄ vuninika magulaṅgulaṅ pәtuṅ,</l>
                    <l>tinanәm tikaṅ kayu puriṅ jinajar i tәpiniṅ pagәrpagәr,</l>
                    <l>mayanāsinaṅ vuṅa talinya vuṅa vari mabāṅ hanāputih.</l>
                </lg>
                <lg n="7">
                    <l>maṅalor sirānәmu gәgәr śavayanikaṅ alas taluntalun,</l>
                    <l>ri lurah lәbak pasavahan bañunika maputih katiṅhalan,</l>
                    <l>masamīpa pə̄h pisaṅ alas nalikira hana riṅ juraṅjuraṅ,</l>
                    <l>halalәh tinolih alaṅə̄ maṅәḍapәḍap ikaṅ valīkaḍәp.</l>
                </lg>
                <lg n="8">
                    <l>maṅavetaniṅ gәgәr ikaṅ lakuni sira sumәṅka riṅ gunuṅ,</l>
                    <l>irikaṅ katon gәmәn alas vinulatan iṅuṅaṅ tikaṅ kidul,</l>
                    <l>daśadeśaniṅ nagara tan katәṅәr i paṅasutnikaṅ limut,</l>
                    <l>dinәlәṅ baṅun tan aratā lәmah ika kadi toyaniṅ tasik.</l>
                </lg>
                <lg n="9">
                    <l>patapan kapaṅgih alaṅə̄ havan ika titir olihiṅ mahas,</l>
                    <l>kabaṅәt kalinyan mamәluk lagi manucul i sandiniṅ tapih,</l>
                    <l>haradin puḍaknika bañar pinaraban anilib tәkeṅ kulәm,</l>
                    <l>vulakan pilih panulikan hana sәmi kadi layvaniṅ gәluṅ.</l>
                </lg>
                <lg n="10">
                    <l>hana tāhanaṅ katәmu riṅ havan alalәh aliṅgih iṅ vatu,</l>
                    <l>paṅadeśani ṅvaṅ umulat kәtәkәtәg ika mār sumamburat,</l>
                    <l>haṅagәm ḍuhuṅ lakinikā saṅ anakәbi ya tātapih sabuk,</l>
                    <l>kataraṅgul adbhuta tumon sira paḍa murәṅaṅ parәṅ madәg.</l>
                </lg>
                <lg n="11">
                    <l>alivatnirerika katon ta sukusukunikaṅ gunuṅ magə̄ṅ,</l>
                    <l>masәkar tikaṅ kayu palāśa kadi gunuṅ apuy katon murub,</l>
                    <l>hasanālәvas kadi hudan kanaka ḍumavuh iṅ lәmah marūm,</l>
                    <l>marirs rәbuk saha kilat vәlas harәp amulәt katon lumuṅ.</l>
                </lg>
                <lg n="12">
                    <l>mapasarpasar savaṅ ikā vukir amavā laṅə̄nya yan katon,</l>
                    <l>maḍasar gaḍuṅ mәnur avor katirah aravayan matūt havan,</l>
                    <l>matihaṅ lurukluruk aśoka dәlima mavade tahәn manis,</l>
                    <l>dagaṅanya sarvaphala yeki viphala vәḍәtan hanāñar.</l>
                </lg>
                <lg n="13">
                    <l>pujiyan lәvih phalanikaṅ vukir avuni salakanya yan tasak,</l>
                    <l>hanamar mәtah vila lumutnya pisaṅ ika tumuṅkul iṅ havan,</l>
                    <l>kamiris ratәṅ kacapi juṅga masinaṅ atәguh taman rurū,</l>
                    <l>hana duryan aṅruhuriṅ ambavaṅ ika mapagәh paḍālurus.</l>
                </lg>
                <lg n="14">
                    <l>sakaton tәkapnira baṅun tan anumata ruhurnikaṅ kayu,</l>
                    <l>hatugәl juraṅni kalukat bañunika lumәvih mareṅ kali,</l>
                    <l>pujiyan paḍāṅrәs ikanaṅ paraṅ apiṅit aroṅ dalәmnikā,</l>
                    <l>hamunah sәkar barat ikāṅhalani ri sapanāndhiṅiṅ vuṅu.</l>
                </lg>
                <lg n="15">
                    <l>tumurun sirerika katon lәbak ika hana simpaṅ iṅ hәnu,</l>
                    <l>humәnәṅ vatunya hulatәn ri lavas ika panambir iṅ kayu,</l>
                    <l>hatuhākәpuh vahu mataṅkil amasah i sarenikaṅ juraṅ,</l>
                    <l>pasaṅan lәlәh lәvas amaṅku kamatamata tuṅgakiṅ pәtuṅ.</l>
                </lg>
                <lg n="16">
                    <l>i samīpa vaṅkay iṅ apeki ta kunaṅ ahariṅ turuṅ lәvas,</l>
                    <l>hana valkalātulak alī kupina kayu lavan valuh tutub,</l>
                    <l>viku ganya saṅ mati pilih maṅaluśa tumurun sakeṅ vukir,</l>
                    <l>paṅadeśani ṅvaṅ umulat rāga sapi kulavuk hibәk cacah.</l>
                </lg>
                <lg n="17">
                    <l>hasamun hәnunya maṅalor ya ta havanira tūt alas magə̄ṅ,</l>
                    <l>asuṅәb sumə̄ṅ kayu rumambay avilәt arukәt lavan latā,</l>
                    <l>sirarānamun tapak ikaṅ kidaṅ adulur umaṅsul iṅ juraṅ,</l>
                    <l>muni tәp macanya hana riṅ sukәsukәt amarәki riṅ rәnәk.</l>
                </lg>
                <lg n="18">
                    <l>arәnәb hi sor kadi guhā tәkapiṅ aruṇa tan katon dahat,</l>
                    <l>haradin ta yaṅ ḍukut alit mati tәkap i patapnikaṅ sukәt,</l>
                    <l>kasilib kuciṅnya mamanek phala mamucak iliṅ vәsah tәpus,</l>
                    <l>kapitūt tәkeṅ vana lumuṅ maṅalaya manuduhnuduh tavaṅ.</l>
                </lg>
                <lg n="19">
                    <l>halivat nireka sumәṅkā ta lakunira rāmya tūt hiriṅ,</l>
                    <l>ri lәbaklәbaknya tan adoh vara kayu gumuliṅ lakar hañar,</l>
                    <l>mapaḍaṅ kidulnya babadan hana kadi patapan kacuntәnan,</l>
                    <l>muni poṅ kәpoṅ svaranikaṅ pamalumalu lavan tabaṅtabaṅ.</l>
                </lg>
                <lg n="20">
                    <l>ndā nihan kapaṅgih ikanaṅ patani lәvas avūk hatәpnikā,</l>
                    <l>vulәtan gigal katuruhan hana parab ika matra tan lәbur,</l>
                    <l>kakavin lutūr hana ta śeṣanika mapitәṅәt samarsamar,</l>
                    <l>suhunanya mesi ri lavasnya hana viku maṅambareṅ lәmah.</l>
                </lg>
                <lg n="21">
                    <l>ri havanya rāmya majajar kaniri kayu puriṅ tahәn manis,</l>
                    <l>kamuniṅ lavan kayu kuniṅ parajota marurub vәlas harәp</l>
                    <l>tinatā tinumpa tinapan vatu havan ika tūt hiriṅhiriṅ</l>
                    <l>tinalaṅnalaṅ bañunikā murus anәrusaniṅ juraṅjuraṅ</l>
                </lg>
            </div>
            <div type="canto" n="13" met="girisa" real="ᵕᵕᵕ| ᵕᵕᵕ|   |   ᵕ| ᵕᵕᵕ| ⏓ [16]">
                <lg n="1">
                    <l>kalalu laku nirosən koṅaṅ taṅ patapan arūm</l>
                    <l>kagirigiri patapniṅ merv akveh makapuratuk</l>
                    <l>saviji tika maṅuṅgul tumpaṅnyādbhuta savəlas</l>
                    <l>pucak ika kadi teja hyaṅ sūryā vahu sumənə̄</l>
                </lg>
                <lg n="2">
                    <l>pinatiga ya marəp pat pantinyāvəlar aratā</l>
                    <l>paḍa pinadu tinumpaṅ sakvehnyārəja hinəduk</l>
                    <l>ri natar ika mavəlālvātaṇḍəs mamarakata</l>
                    <l>paṅəḍapəḍap i tejanyan polah makagurilap.</l>
                </lg>
                <lg n="3">
                    <l>caracaranika rāmyāpan baprāhaləp aruhur</l>
                    <l>inukir inapi tekaṅ gopuntən rəcəp alaṅə̄</l>
                    <l>carita cinaritākram nyāsanyātulis atulis</l>
                    <l>ri pucak ika karəsrəs liṅgodbhāva cinarita</l>
                </lg>
                <lg n="4">
                    <l>lalayan inukir arja ndan rāmāyaṇacarita</l>
                    <l>vray ika paḍa maṅaṅkat vuṅkal kral ta ya maṅusuṅ</l>
                    <l>hana ta kapi mamuṇḍut vuṅkal sevu ḍəpanika</l>
                    <l>pravara kapi hanūmān sugrīvāṅaliha gunuṅ</l>
                </lg>
                <lg n="5">
                    <l>hana ta kapi matambak salvāniṅ pasir inusī</l>
                    <l>bañunika kadi molah mīnānūt ryak aṅicipir</l>
                    <l>aruñu‒ruñu kadi lvirniṅ byaktā vənaṅ alapən</l>
                    <l>təkap iṅ aṅukir āpan kīrṇa nyāsanika ləyəp.</l>
                </lg>
                <lg n="6">
                    <l>nṛpatisuta tumiṅhal riṅ lambaṅ ləṅəṅ alaləh</l>
                    <l>paṅikət ika hana vvaṅ miṅgat mvaṅ kalulut ika</l>
                    <l>rinasa‒rasa nireṅ tvas rəsrəsniṅ vahu hatəmu</l>
                    <l>sapada hana cinəṅgan cihnanyālara cinarik</l>
                </lg>
                <lg n="7">
                    <l>dadi ta sira tumiṅhal riṅ paṇḍan səḍəṅ asəkar</l>
                    <l>puḍak ika maṅuḍoḍan līlā lvir vətis alaris</l>
                    <l>təṅah aṅəlih umambət lvirniṅ pādapa kasirir</l>
                    <l>sagəmuh i susuniṅ dyah taṅ nyuh danta pajapaja</l>
                </lg>
                <lg n="8">
                    <l>iniṅətiṅət ira lvir tiṅkahniṅ puraṇa kəṭika</l>
                    <l>patapan arəcəp akveh nyāsanyāmuvuhi laṅə̄</l>
                    <l>niyatanika pasevan honya ṅ gopura maruhur</l>
                    <l>vvara ta vini ri saṇḍiṅniṅ kontən maṅucapucap.</l>
                </lg>
                <lg n="9">
                    <l>hana ta kili sake jro karvānama vasanika</l>
                    <l>lakunira gaja līlāken keṅis təkap iṅ aṅin</l>
                    <l>hayunira kadin aṅge rereh (sic?)niṅ mukha maluṅid</l>
                    <l>mata lumiriṅ añəpñəp yan polah təka riṅ alis</l>
                </lg>
                <lg n="10">
                    <l>saviji makuniṅ arjāsusv ahrit səḍəṅ aləmən</l>
                    <l>təṅah alurus ajambət mambət solah ira vagəd</l>
                    <l>təka hararas aveh kūṅ sahyāsoṅ jamaṅ anipis</l>
                    <l>riṅa‒riṅanikuṅ ambək tan tuhvāni kaviratin</l>
                </lg>
            </div>
            <div type="canto" n="14" met="kusumavilasitā"
                real="ᵕᵕ|  ᵕ| ᵕᵕᵕ|  ᵕᵕ| ᵕᵕᵕ| ᵕ ᵕ|  ᵕ⏓ [21]">
                <lg n="1">
                    <l>ramya parəṅ siran laku paḍākavaca mirah aṅambvakən təṅah</l>
                    <l>moga muṅup katon sadak irāputih anəlati śeṣaniṅ jaṭā</l>
                    <l>ndan minahā lukar‒lukar ikaṅ paṅisi tinigavarṇan iṅ putih</l>
                    <l>byaktani mūla‒mūlanira ṅūni kaka‒kaka sake daləm purī.</l>
                </lg>
                <lg n="2">
                    <l>ṅkān dumunuṅ vulatnira rikaṅ yaśa kahanan i saṅ dhanañjaya</l>
                    <l>kāṇḍəg i heṅ vulatnira manon lituhayu kadi deva manmatha</l>
                    <l>meraṅ ikaṅ manah kadaluruṅ lakunira ya hetuniṅ mara</l>
                    <l>sampət irānaput‒naputi gātrani susunira moga tan katon</l>
                </lg>
                <lg n="3">
                    <l>ñər ta manah nireki vəkasan kadikadi hana liṅsyaniṅ hiḍəp</l>
                    <l>hetuniran paśabda hana keraṅ ira masəmu harṣa tan vəḍar</l>
                    <l>rūmni vuvus nirāsəgə‒səgəh tuna‒tuna rasa tan təkeṅ hati</l>
                    <l>ndan ri halisnikan kadi kilat ri mata katəmu deniṅ aṅrəṅə̄</l>
                </lg>
                <lg n="4">
                    <l>marma vuvusnira mpu kili yan sira kadi hana cihnaniṅ vruha</l>
                    <l>ndan paḍa meraṅ an vulat i saṅ vahu‒vahu təka riṅ vanāśrama</l>
                    <l>byakta bhaṭāra manmatha savaṅ paja‒pajanira saṅ hañar ḍatəṅ</l>
                    <l>ndan kadi buddhiniṅ lumihat iṅ haləsəs ika manah nire daləm</l>
                </lg>
                <lg n="5">
                    <l>byakta saṅ arjuneki ri hiḍəpnira ri hati nihan paṅavruha</l>
                    <l>rūpa lavan laras mvaṅ ikanaṅ makuṭa kavaca ratna taṅkulak</l>
                    <l>lāvan ikaṅ manis ya panəṅərnira kadi madhu yan vinəṅyakən</l>
                    <l>hetuniran patakvan irikaṅ parananira mataṅniran ḍatəṅ</l>
                </lg>
                <lg n="6">
                    <l>somya vuvus narendra mavalokana mavarah i don iran ḍatəṅ</l>
                    <note>[arjuna]</note>
                    <l>“mahyun atīrtha riṅ vukir ameta patapana maṅiṣṭhy anugraha</l>
                    <l>“ātma‒śarīraśoṣaṇa gəgə̄n ranak ira ya ta hetuniṅ marā</l>
                    <l>pājar irāmanis duga‒dugāṅinaki ri sira devatā kili</l>
                </lg>
                <lg n="7">
                    <l>“ndah varahən ranaknira ri saṅ pinakaguru haneṅ vanāśrama</l>
                    <l>“lāvan ikaṅ vanāśrama ṅaranya ya ta pavarahe ṅhulun təmən</l>
                    <l>liṅ nṛpaputra mojar i siraṅ kili dadi mavarah satorasih</l>
                    <note>[kili, “female ascetic”]</note>
                    <l>sojar ire narendrasuta: “yeki kari vanavati prakaśita</l>
                </lg>
                <lg n="8">
                    <l>“mvaṅ sira saṅ maṅanti pinakādiniṅ anaruka nora len vaneh</l>
                    <l>“śukla pavitra riṅ brata namaskara ṅaran ira saṅ mahāyanī</l>
                    <l>rājavadhū kamūlan ira ṅūni tuhu‒tuhu mahāgave tapa</l>
                    <l>yeka dumehnikaṅ patapan adbhuta kadi puraniṅ surāpsarī.”</l>
                </lg>
                <lg n="9">
                    <l>maṅkana liṅnira mpu kili saṅ saviji sira ta keməṅan lara</l>
                    <l>meraṅ ikaṅ manah ya ta nimittaniran ahaliṅan duniṅ saka</l>
                    <l>ndan hana ganya polah ira ṅūni ri səḍəṅ ira ṅanti riṅ puri</l>
                    <l>śeṣanikaṅ lulut kabalunan ya ta mətu kadi kasturîṅ tutuk</l>
                </lg>
                <lg n="10">
                    <l>saṅ nṛpaputra yeka maṅucap sira saha guyu medəm aṅlare</l>
                    <l>gātranikaṅ payodhara maśeṣa ta ragət ika mātra tan ləbur</l>
                    <l>yeka sinindhi‒sindhinira yan təlas anulus (s)ireṅ kilīnira</l>
                    <l>ndan lumiriṅ midəm kadi mulat riṅ atapih apaciṅciṅ iṅ bañu</l>
                </lg>
                <lg n="11">
                    <l>tan huniṅan raras‒raras i śabdanira kadi mahāgave lara</l>
                    <l>hetuniran parā tumama riṅ patapan i kahanan mahāyanī</l>
                    <l>denira devatā kili paḍāṅdulurakən i saṅ ārya phālguna</l>
                    <l>kagyat (t)a saṅ vatək viku kabeh tapa tapi kavəṅan tumon sira</l>
                </lg>
                <lg n="12">
                    <l>ṅkāna rikaṅ pasevan ahaləp ya ta dunuṅan iran ginocara</l>
                    <l>saṅ rəṣi goravāṅhaḍaṅakən phala hana bañu muṅgu riṅ tavik</l>
                    <l>lan sərəh arja riṅ pamucaṅan kinajaṅan ahaləp lavan madhu</l>
                    <l>somya səgəh‒səgəh munivareṅ sira mataña rikaṅ prayojana</l>
                </lg>
            </div>
            <div type="canto" n="15" met="vilāsinī (wiśvalalita)"
                real="ᵕᵕᵕ/ ᵕᵕ/ ᵕᵕ/ ᵕᵕ/  ᵕᵕ/ ᵕ⏓ [17]">
                <note>[munivara, “excellent sage,” here: mahāyanī]</note>
                <lg n="1">
                    <l>“bapa mapa hetuniṅ nṛpati yan ḍatəṅ hiṅ acala</l>
                    <l>“aməṅ‒aməṅeṅ vanāśrama kunəṅ sabhāgya ta laki</l>
                    <l>“tapa‒tapa tan gənəp təmu tahun ṅhulun cumaṭaka</l>
                    <l>“manaruka tapva yan təmu kadharman iṅ kadi kita</l>
                </lg>
                <lg n="2">
                    <l>“kunaṅ i ḍatəṅ narendra lumavad rikaṅ vanavatī</l>
                    <l>“kadi phalaniṅ tapa (n) pinaran iṅ vvaṅ uttamaguṇa</l>
                    <l>“athava bhaṭāra śakra manurun kunəṅ kavəlasən</l>
                    <l>“riṅ atapa lot sahiṣṇu mamaṅan gaṅan satumuvuh”</l>
                </lg>
                <lg n="3">
                    <l>vuvus ira saṅ yatīndra mavalokanāṅupaśama</l>
                    <l>nṛpasuta kepvan iṅ sahur apan ta duhkha virati</l>
                    <l>lara katikeka hetuni ḍatəṅniran paməṅ‒aməṅ</l>
                    <l>ya tika nimittaniṅ mavacanātərəh saha taṅis</l>
                    <note>[arjuna]</note>
                </lg>
                <lg n="4">
                    <l>“praṇata ri jə̄ṅ munīndra huniṅan taṅisniṅ alara</l>
                    <l>“mavaraha ri kahīnan iki donya riṅ kadi sira</l>
                    <l>“karaṇa jugeka hetuni ḍatəṅ manəh munivara</l>
                    <l>“nṛpati yudhiṣṭhireka kəna bañcane dyutanika</l>
                </lg>
                <lg n="5">
                    <l>“kanaka maṇik lavan pura təlas haneri pukulun</l>
                    <l>“ratu śata‒koraveśvara ya duṣṭa tan sipi‒sipi</l>
                    <l>“hana ri pakumbakan sira kabeh lavan munivara</l>
                    <l>“sira babuni ṅhulun sira tumūt kapāpa kaluṣa</l>
                </lg>
                <lg n="6">
                    <l>“kunaṅ iki hetuniṅ təka rikiṅ vanāśrama giri</l>
                    <l>“inutus i pun yudhiṣṭhira mareṅ girīndraśikhara</l>
                    <l>“gumavaya siddhaniṅ tapa lavan bratekana gəgə̄n</l>
                    <l>“təhəra tan antukekana yadin ta yāṅanumatā</l>
                </lg>
                <lg n="7">
                    <l>nahan ika liṅ narendra saha luh nirādrəs i pipi</l>
                    <l>paḍa ta kapiluh saṅ viku kabeh tumon kasih‒arəp</l>
                    <l>dadi sumahur ta saṅ rəṣi tumūt ta luhnira mijil</l>
                    <l>iraṅ i manah nireki dalihan musap sipat ira</l>
                    <note>[munivara]</note>
                </lg>
                <lg n="8">
                    <l>“kunaṅ iki pājaraṅkva ri bapaṅku mevəh atika</l>
                    <l>“tulusa hayunya riṅ sukha mamuktya tan kahavarā</l>
                    <l>“kunaṅ iki jātiniṅ hala hajəṅ paḍeki katəmu</l>
                    <l>“hayuni tapanta ṅūni kasəlan halāhayu tumut</l>
                </lg>
                <lg n="9">
                    <l>“mataṅ ika saṅ vatək viku paḍāharəp kaləpasən</l>
                    <l>“apan ikanaṅ gave hayu ṅaranya nora manulus</l>
                    <l>“hala hayuniṅ manah juga tumūt ta yāsili‒silih</l>
                    <l>“paḍa maṅalap titahnya kətikaṅ janānvam atuha</l>
                </lg>
                <lg n="10">
                    <l>“kadi hana taṅ vvaṅ uttama vənaṅ vinastu ləpasa</l>
                    <l>“viku sira səṅgahən ləpasa maṅkin evəh atika</l>
                    <l>“ratu sira vastunən ləpasa maṅkin evəh atika</l>
                    <l>“yadin i patinta tan vənaṅ akun ləpasnya tuduhən</l>
                </lg>
                <lg n="11">
                    <l>“kadi hana jāti nityaśa ṅaranya yāvat ahurip</l>
                    <l>“kadi hana tan kəneṅ mala ṅaranya yāvat ahurip</l>
                    <l>“kadi hananiṅ sinaṅśaya ṅaranya yāvat ahurip</l>
                    <l>“kadi hana tan kəne pati ṅaranya yāvat ahuri.</l>
                </lg>
                <lg n="12">
                    <l>. “paməṅ‒aməṅan tikaṅ sukha bhinukti yan vruh atika</l>
                    <l>“paməṅ‒aməṅan tikaṅ guṇa makarma ya vruh atika</l>
                    <l>“paməṅ‒aməṅan tikaṅ nita pasaṅ yadin vruh atika</l>
                    <l>“paməṅ‒aməṅan tikaṅ gati śarīra yan vruh atika</l>
                </lg>
            </div>
            <div type="canto" n="16" met="citrālaya" real="ᵕᵕ| ᵕᵕ| ᵕᵕᵕ| ᵕᵕᵕ| ⏓ [13]">
                <lg n="1">
                    <l>“kavikun karatun pva ya paḍa mamusuh</l>
                    <l>“kavi vāni marūpa maguṇa mapirak</l>
                    <l>“hina dīna tivas yaya juga hamusuh</l>
                    <l>“añale cinale ya maṅucap inucap.</l>
                </lg>
                <lg n="2">
                    <l>“sira saṅ karakət kapaṅanan irika</l>
                    <l>“hala tan katutur təmahan ika tivas</l>
                    <l>“si rajah si tamah təka ta ya maṅusī</l>
                    <l>“mamilət manəvək ri hati ya sumaput</l>
                </lg>
                <lg n="3">
                    <l>“nṛpa dharmasuta pva sira karakətan</l>
                    <l>“irikaṅ kabisan guṇanira manita</l>
                    <l>“təmahan ya binañcana kinira‒kira</l>
                    <l>“inupāya pinet ri kahilaṅan ira</l>
                </lg>
                <lg n="4">
                    <l>“puput iṅ naya mevəh atika karatun</l>
                    <l>“vəkas iṅ guṇa sarvagata kira‒kira</l>
                    <l>“sira saṅ marəkeki pilihana təhər</l>
                    <l>“tiga saṅ vvaṅ inuttama marəka təmən” </l>
                </lg>
                <lg n="5">
                    <l>adavān vuvusən vacana munivara</l>
                    <l>sumurup ta ṅ aditya pətəṅ avun‒avun</l>
                    <l>atəhər ta narendra makuləm i daləm</l>
                    <l>ndan ikaṅ mata tan kəjəp aṅaṅən‒aṅən</l>
                </lg>
            </div>
            <div type="canto" n="17" met="jagaddhita" real="/ ᵕᵕ/ ᵕ ᵕ/ ᵕᵕ / ᵕᵕᵕ/ ᵕᵕᵕ/  ᵕ / ᵕ⏓ [23]">
                <lg n="1">
                    <l>sore kāla ḍavuh pisan siran amaṅkuk aṅaraṅ aṅəsah vimūrchita</l>
                    <l>lvir mukṣā humənəṅ maṅə̄ lalin aturva hiḍəp ira ri śirṇaniṅ hati</l>
                    <l>kāṅən dohnikaṅ uṅsirən lavan i tan kavənaṅa paṅutus yudhiṣṭhira</l>
                    <l>yāṅdagdhātəmahan taṅis kadi taṅisniṅ inalapan i tapvan iṅ gati </l>
                </lg>
                <lg n="2">
                    <l>ləṅləṅ saṅ nṛpaputra riṅ tvas ira kepvan iṅ ulaha savaṅ kuraṅ tutur</l>
                    <l>aṅruṅkuk makəmul carik maṅiḍukus tan aharip apan ardha kātisan</l>
                    <l>ñəpñəp taṅ manah aṅgagap turida tan katəmu rasanikaṅ prayojana</l>
                    <l>deniṅ bhrānta kunaṅ dumehnira mataṅhi maṅəm‒aṅən i ṅelnikaṅ dadi</l>
                    <note>[arjuna] </note>
                </lg>
                <lg n="3">
                    <l>“yan vikvāku mapakṣa kəmbaṅ irikaṅ havan amarəki piṅgir iṅ nadī</l>
                    <l>“bhuktin tuṣṭaniṅ āṅaras pipi tamolaha riṅ asana kəmbaṅeṅ rahi</l>
                    <l>“tan tūteṅ vana śūnya mūḍhaniṅ aśoka ləvas inulah iṅ sadāgati</l>
                    <l>“enak ṅvaṅ maluyeṅ sabhānamun aṅuṅsira vəkas i liriṅniṅ aṅdyahi </l>
                </lg>
                <lg n="4">
                    <l>“lāvan bāyu mapakṣan anglwaṅ iṅ iruṅ kahanan ika ri sandhiniṅ smṛti</l>
                    <l>“mvaṅ muṅgv iṅ təṅah iṅ vvaṅ adyah aməḍar tapih aṅəlih i kālaniṅ huyaṅ</l>
                    <l>“yan riṅ strī maṅisis gəluṅ katitihan kahariṅətən i sampun iṅ gati</l>
                    <l>“ṅhiṅ yan və̄tu riṅ ambəkan təmahanaṅkva ri səḍəṅ ika kenakan smarā </l>
                </lg>
                <lg n="5">
                    <l>liṅ saṅ pāṇḍusute daləm hati taṅeh laranira caritan davākəna</l>
                    <l>ñəpñəp rəp humənəṅ maṅardhana sireṅ hati vəkasan avā tikaṅ manah</l>
                    <l>kāṅən teki pakon munīndra ri siran gumavayakən siddhaniṅ tapa</l>
                    <l>yekānīrṇakəna lyan iṅ viṣaya hetuniran atutur iṅ prayojana </l>
                </lg>
                <lg n="6">
                    <l>tatkālā humənəṅ sireki caritan surakili saṅ inuttameṅ hajəṅ</l>
                    <l>saṅ tuṅgal marikāṅaran gulavuluh saṅ araras inucap sakeṅ purī</l>
                    <l>ṅkā tekin hana śeṣaniṅ turida harṣanira ri siraṅ ārya phālguna</l>
                    <l>ṅūnî jro puri rakva yan sira sarāga saturida kakumbaṅeṅ jinəm</l>
                </lg>
            </div>
            <div type="canto" n="18" met="jagadnatha (jagatnatha)"
                real="ᵕ ᵕ| ᵕᵕ| ᵕ ᵕ| ᵕᵕ| ᵕᵕᵕ| ᵕᵕᵕ|  ᵕ| ᵕ⏓ [23]">
                <lg n="1">
                    <l>təṅah vəṅi səḍəṅ kəjəpni paturūnira para kili riṅ bale təṅah</l>
                    <l>lavan tapa tapî pasevan atunāguru kaki haturū haneṅ ləmah</l>
                    <l>dudū taṅ aturū hi sornikaṅ aśoka tapa tapi lukar tapihnika</l>
                    <l>katon kadi rare vaneh kadi siran vahu pinaras apan hañar viku </l>
                </lg>
                <lg n="2">
                    <l>sira mpu kili mār tikaṅ hati vavaṅ təṅah aṅəlih apan kakiṅkiṅan</l>
                    <l>ya hetunira yan lumampah aṅamər laku ḍatəṅa ri saṅ nṛpātmaja</l>
                    <l>anūt pətəṅ ikaṅ gaḍuṅ lumalay iṅ tarətəpan aṅadəg sirerika</l>
                    <l>tapihnira vavaṅ luse ri paṅagəmnira sərəh avalun jamaṅ kuniṅ </l>
                </lg>
                <lg n="3">
                    <l>tan eraṅ ucapən yadin hana kumavruhana ri sira yan maliṅ raras</l>
                    <l>savetni paməvəhnikaṅ smara tan olya kavuyuṅana de mahāyanī</l>
                    <l>ri tan kavənaṅ iṅ lulut sinapihan puhara lara sumə̄k təke hati</l>
                    <l>ya hetuni jamaṅ nire kaviratin tamah iran akukap kakandəlan </l>
                </lg>
                <lg n="4">
                    <l>tumindak i samīpaniṅ saka matūt hiriṅan i kahanan dhanañjaya</l>
                    <l>rasāməkula deni kuṅnira vavaṅ marək asəmək anūṅakən səḍah</l>
                    <l>dhanañjaya vulat nirāciṅaṅ apan hana kavədi tumiṅhale sira</l>
                    <l>nimittanira tan humuṅ mavacanātəhər aṅisər apan parək dahat</l>
                    <note>[arjuna] </note>
                </lg>
                <lg n="5">
                    <l>“nini syapa siran ḍatəṅ ri kahanan ra putu sira baṅun mamañcana</l>
                    <l>“huvus hila‒hilā marək ri gati saṅhulun ataki‒takî tapa brata</l>
                    <l>“paran karika piṅgiṅa mpu kili riṅ kadi sira viku śukla uttama</l>
                    <l>“sakeṅ viku mabhārya kevəh iṅ ulah bari‒bari manalimpət iṅ hiḍəp.” </l>
                </lg>
                <lg n="6">
                    <l>na liṅ nṛpatiputra yeki sumahur ta saṅ ahayu savaṅ kilîṅ tulis</l>
                    <note>[kili]</note>
                    <l>“tuhanku laki sugya tan vruha kite ṅhulun iki kavulanta ṅūny aku</l>
                    <l>“lanā pinakāsih iṅ kadi kitānulus araras arūm priyambada</l>
                    <l>“ṅhulun ta tiki kesiniṅ nagara lāgi pinakasuvəṅ iṅ kinonəṅan” </l>
                </lg>
                <lg n="7">
                    <l>raras‒raras i raśmi‒raśminira saṅ kili mavacana mār təkeṅ hati</l>
                    <l>mapolaha maśabda tuṅtuṅ iṅ alisnira ta karika nūtakən liriṅ</l>
                    <l>mrəṅəs luṅid i dūnikaṅ mata rasāməgatakəna hatin kapaṇḍəṅa</l>
                    <l>tuhun gula vuluh panəṅgah ira saṅ viku ri siran anorakən kilaṅ </l>
                </lg>
                <lg n="8">
                    <l>samaṅkana nirūpa saṅ kili savaṅ səkar asana tibā sakeṅ gəluṅ</l>
                    <l>kusut‒kusut ikaṅ payodharan inaṅsvakən iran umarək nṛpātmaja</l>
                    <l>narendrasuta heva miṅsər aṅusap ləṅən ira ri pagəhnikaṅ manah</l>
                    <l>ya hetuni vuvus nirāṅənək‒ənək mapitutur ikaṅ enakeṅ sarāt</l>
                    <note>[arjuna] </note>
                </lg>
                <lg n="9">
                    <l>“nini hyaṅ aparan ta hetuniṅ amuṅpaṅa turida katon tivasnika</l>
                    <l>“paran karika paṅhiḍəp tanayaniṅ kadi sira viku yan pamet hala</l>
                    <l>“katuṅgalan ikaṅ tinuṅgalakən iṅ hiḍəp inayu sinimpən iṅ manah</l>
                    <l>“ya tānulus anəmvakən kaviratin tapanira tuməmu ṅ prayojana </l>
                </lg>
                <lg n="10">
                    <l>“sahiṣṇu muditā kasāttvikan ikaṅ pamunah ira ri gə̄ṅnikaṅ tamah</l>
                    <l>“si metri karuṇā kaśāntananikaṅ panapunira ri śaktiniṅ rajah</l>
                    <l>“huvus pva ya hilaṅ katon ta kəḍap iṅ manəmu‒nəmu katəmvan iṅ hilaṅ</l>
                    <l>“hananta ya hananta riṅ hana haneṅ kavənaṅan i vənaṅ ndatan vənaṅ </l>
                </lg>
                <lg n="11">
                    <l>“kaliṅan ika mevəh iṅ viku ṅaranya taki‒takin ikanānuṅ enaka</l>
                    <l>“mataṅnya paḍəmən tikaṅ tamah agə̄ṅ ri hati gəsəṅaneṅ adhidrava</l>
                    <l>“rajah ta viṣa bhaṣmi dohakən i liṅganiṅ acala kumambaṅeṅ pasir</l>
                    <l>“dalañcaṅ anipis hañut ri vəkas iṅ kilat aṅəḍap i mehaniṅ vəṅi” </l>
                </lg>
                <lg n="12">
                    <l>na liṅnira saṅ ārya phālguna maśabda mapitutur i sandhiniṅ licin</l>
                    <l>sira mpu kili kasrəpan humənəṅ epu laranira haluṅsuran taṅis</l>
                    <l>jamaṅnira kuniṅ mələs təkap i luhniran aṅapitu kālaniṅ kapat</l>
                    <l>kunaṅ hiḍəp ire daləm hati samātran aṅinakana vṛtta kampəta</l>
                </lg>
            </div>
            <div type="canto" n="19" met="navaharṣa"
                real="⏑ ⏑ | ⏑ ⏑ | ⏑ ⏑ ⏑ | ⏑ ⏑ ⏑ | ⏑ ⏑ | ⏑ ⏑ | ⏓ [19]">
                <lg n="1">
                    <l>vəkasan sira saṅ kili mavacana somya riṅ ambək arūm</l>
                    <note>[kili]</note>
                    <l>“laki saṅ nṛpaputra tuhu‒tuhu vuvusta təmən rahayu</l>
                    <l>“ra tapîki katuhvan iṅ ulah amurug təkap iṅ viṣaya</l>
                    <l>“vulaṅun gatini ṅhulun iki bapa deni vəlasku tuhan”</l>
                </lg>
                <lg n="2">
                    <l>adavān caritan sira kili paṅucapnira vah panaṅis</l>
                    <l>praṇa bhakti maṅañjali ta sira ri saṅ nṛpa pāṇḍusuta</l>
                    <l>atəhər maṅadəg sira humənəṅ i dāyaniran muliha</l>
                    <l>i larisnira tan vavaṅ agəlis anolih asoṅ lara sih</l>
                </lg>
                <lg n="3">
                    <l>irika ta sirā nṛpasuta humәnәṅ kadi candra malek</l>
                    <l>sumirir taṅ anila kusuma tumibā taṅ aśoka marūm</l>
                    <l>muni taṅ taḍaharśa kadi manaṅis әñjuh apet karuṇa</l>
                    <l>paṅuhuhni kuvoṅ paḍa humuni manuknya hanan panito</l>
                </lg>
                <lg n="4">
                    <l>rahina pva mijil hyaṅ aruṇa sumәnə̄ kadi citta lumə̄ṅ</l>
                    <l>irikān paṅadәg nṛpasuta mapuyәṅeṅ sira tan paturū</l>
                    <l>ya dumehnira tan vavaṅ umarәk i deni kәsәlniṅ avak</l>
                    <l>marahup sakarәṅ sira maśuci mamudra viśeṣa vidhi</l>
                </lg>
            </div>
            <div type="canto" n="20" met="citrālaya" real="⏑ ⏑ | ⏑ ⏑ | ᵕᵕᵕ| ᵕᵕᵕ| ⏓ [13]">
                <lg n="1">
                    <l>mamuhun ta saṅ ārya tәlas iṅ arahup,</l>
                    <l>ri mahāmuni kapva kavәnaṅ amulat,</l>
                    <l>umijil sira riṅ gupura tәlas adoh,</l>
                    <l>ulih iṅ lumivat lalu tәka riṅ alas.</l>
                </lg>
                <lg n="2">
                    <l>prukutut muni riṅ paṅalayalayanan,</l>
                    <l>aṅukū dṛkukūnya muni masahuran,</l>
                    <l>paṅәtәrni putәrnya paḍa mavurahan,</l>
                    <l>hana len humibәr ya teka maṅaḍapaṅ.</l>
                </lg>
                <lg n="3">
                    <l>hana cukcak atindak i paṅ iṅ agaru,</l>
                    <l>anisik sinisik paḍa maṅariṅariṅ,</l>
                    <l>vudiniṅ tumiliṅ mamarәki pahatan,</l>
                    <l>katapaṅ ya mapaṅ kadi ta tinatapan.</l>
                </lg>
                <lg n="4">
                    <l>lvah agə̄ṅ madalәm katәmu tәkap ira,</l>
                    <l>umilī mahәniṅ bañunika mabhiru,</l>
                    <l>ri tәpinya lumutlumut ika mahijo,</l>
                    <l>padulurni pakuṅnya mamarәki vatu.</l>
                </lg>
                <lg n="5">
                    <l>hana mīna mahosya ri tәṅah ahayū,</l>
                    <l>putihan gumivaṅ gilap ika maputih,</l>
                    <l>kadi teja sәnə̄nya lumarap ahijo,</l>
                    <l>paṅacarni lajarnya mamarәki paruṅ.</l>
                </lg>
                <lg n="6">
                    <l>ri prәḍuṅnya midәr bañunika malivuṅ,</l>
                    <l>ri kәḍuṅnya mucul dәlәg ika maṅaluṅ,</l>
                    <l>tumәluṅ dumudul vuluh ika ri tәpi,</l>
                    <l>ri parasnya susuhnya maṅavat adulur.</l>
                </lg>
                <lg n="7">
                    <l>ri hiriṅnya pacar gunuṅ abaṅ aputih,</l>
                    <l>hana ciṇḍaga siṅgugu pakis aṅuvuṅ,</l>
                    <l>kasine makuniṅ vvah ika kunaṅunaṅ,</l>
                    <l>kadi kupyaragāyuta paḍa sumәnə̄.</l>
                </lg>
                <lg n="8">
                    <l>saruni riya mas kadi suvәṅ araras,</l>
                    <l>hana saṅga laṅit kuravara kamuniṅ,</l>
                    <l>paḍa mәmbaṅ i sornya vulakan ahәniṅ,</l>
                    <l>irika ta saṅ ārya marahup atәhәr.</l>
                </lg>
            </div>
            <div type="canto" n="21" met="kusumavicitra ᵕᵕᵕ| ᵕ | ᵕᵕᵕ| ᵕ⏓ [12]">
                <lg n="1">
                    <l>atha ri huvusniṅ marahup atīrtha</l>
                    <l>lumaku sirātūt ri tәpinikaṅ lvah</l>
                    <l>jaha kayu paṅgaṅ ri tәpinikaṅ lvah</l>
                    <l>paḍa pukapūrug lәmah ika runtuh</l>
                </lg>
                <lg n="2">
                    <l>bañunika manduk ri tәpi kavaṅsul,</l>
                    <l>gumuruh anәmpuh maṅәnani vuṅkal,</l>
                    <l>makaparapal paṅniṅ asana kontal,</l>
                    <l>kahava tәkapniṅ bañu gunuṅ adrәs.</l>
                </lg>
                <lg n="3">
                    <l>hana bañu muñcar mәtu saka ri roṅ</l>
                    <l>sumirat anәmbur maṅadәg anuṅguh</l>
                    <l>tumәḍuṅ i roṅniṅ juraṅ aparaṅ groṅ</l>
                    <l>muni gumuruṅguṅ paraṅ ika sumoṅ</l>
                </lg>
                <lg n="4">
                    <l>kalalu kapaṅgih lakunira sәṅkan</l>
                    <l>kayunika mәmbaṅ paḍa ya makәmbaṅ</l>
                    <l>paḍa ya makumbaṅ muni makabrәṅə̄ṅ</l>
                    <l>hana muni riṅ paṅ manuk ika gәṇḍeṅ</l>
                </lg>
                <lg n="5">
                    <l>jalada ya mәṇḍuṅ sumahab atimbun</l>
                    <l>gumuruh agәntәr patәr yeka ika medi</l>
                    <l>riṅ alavas onәṅ kadi kәna rāga</l>
                    <l>kadi ta ya masyaṅ hamisiki karṇa</l>
                </lg>
                <lg n="6">
                    <l>nṛpatisutāṅlih lumaku kalәsvan</l>
                    <l>maṅadәg i sorniṅ kayu manis arja</l>
                    <l>haṅin ika madrәs kilat ika matruh</l>
                    <l>madulur alisyus camara muni syok</l>
                </lg>
                <lg n="7">
                    <l>kalalu lumampah təka riṅ alas gə̄ṅ</l>
                    <l>vahu təka moghaṅ riris alit akrəp</l>
                    <l>narapati maṅkin lumaku tan aglis</l>
                    <l>payuṅira roniṅ kamumu ya malvā</l>
                </lg>
                <lg n="8">
                    <l>təka ya ta sumyuk hudan ika madrəs</l>
                    <l>gumuruh agəntər kadi ta ya guntur</l>
                    <l>gəlap ika makrəp muni ya guməntər</l>
                    <l>kadi vəṅi taṅ rāt kalimunan andha</l>
                </lg>
            </div>
            <div type="canto" n="22"
                met="(?) atyaṣṭ group ᵕᵕ| ᵕᵕ| ᵕ ᵕ| ᵕᵕ| ᵕᵕ| ᵕ⏓ [16] [pṛtivitala ed]">
                <lg n="1">
                    <l>narendra kumətər manambəṅ irikaṅ variṅin magə̄ṅ</l>
                    <l>təhər makiḍukus kəmulnira mələs vəḍihan putih</l>
                    <l>linūd kinasut iṅ limut kadi kukus rumakət matis</l>
                    <l>rəsəp sumusup iṅ kulit kadi kanin ya təke hati</l>
                </lg>
                <lg n="2">
                    <l>narendra humənəṅ tatan vruh irikaṅ paran īkihən</l>
                    <l>kadi pva pəjaheṅ tahən juga hiḍəpnira kapyuhan</l>
                    <l>lavan ta kumusuhnikaṅ bañu matūt ləbak iṅ gunuṅ</l>
                    <l>bənərnya tuməḍun mareṅ juraṅ arəs maṅiris hati</l>
                </lg>
                <lg n="3">
                    <l>lavan kasulayahnikaṅ kayu kabeh kapurug rəbah</l>
                    <l>rəmək ḍumavuh iṅ karaṅ kadi səpah təkap iṅ śilā</l>
                    <l>humuṅ ya gumuruh guməntər akətug təka riṅ laṅit</l>
                    <l>patəmpuh ikanaṅ śilā kadi kilat sumirat muru</l>
                </lg>
                <lg n="4">
                    <l>panasnya valiraṅ kukusnya sumələk təka miṇḍuhur</l>
                    <l>gəmut sahananiṅ tahən kadi tatal humilī katūt</l>
                    <l>linətnya malulun lavan kayu magə̄ṅ madulur vatu</l>
                    <l>maṅut ya ta tumūt lajarnya kapələk mati riṅ kəḍuṅ</l>
                </lg>
                <lg n="5">
                    <l>samantaji tikaṅ hudan mari lavan pətəṅ iṅ laṅit</l>
                    <l>mavā sahananiṅ vukir paḍa katon kayuniṅ vana</l>
                    <l>asāt mari humuṅ tikaṅ lvah adaləm təka riṅ kəḍuṅ</l>
                    <l>tuhun kadi rinəkrəkan sukət ikaṅ kayu tan rəbah</l>
                </lg>
                <lg n="6">
                    <l>hanan kaḍəḍətan linət sahananiṅ vulakan pəjah</l>
                    <l>ikaṅ paraṅ aroṅ asāt dadi hunur təkap iṅ linət</l>
                    <l>huraṅnya hana śeṣa tan pəjah aneṅ rəṅat iṅ paraṅ</l>
                    <l>susuhnya kasəlat ri səlvaṅ ikanaṅ vatu len paras</l>
                </lg>
                <lg n="7">
                    <l>vaneh vvara vataṅ kapəṇḍəm irikaṅ lagəḍū samar</l>
                    <l>tuhun kadi karaṅ vvad iṅ kayu magə̄ṅ maṅasut śilā</l>
                    <l>hanan kasaratan vatunya kasəlap ri paṅ iṅ kayu</l>
                    <l>cacal kulit ikaṅ tahən kagutuk vatu len paras</l>
                </lg>
                <lg n="8">
                    <l>narendra maṅadəg madan lumaku mār tikanaṅ suku</l>
                    <l>taṅan kamakakən gigir valikatən kumayaṅ matīs</l>
                    <l>tuvin kəsəl ikaṅ pupū ya ta dumehnira yan malon</l>
                    <l>maṅinkin atəkən‒təkən sira təhər makəmul mələs</l>
                </lg>
                <lg n="9">
                    <l>vuluh kadi galah rəbah sinubud iṅ prarupək vani</l>
                    <l>katūt sinusupan təkapnikaṅ aṅin sahasāṅrakut</l>
                    <l>pətuṅnya lumayah gəsiṅnya kaḍavut gumilir sivak</l>
                    <l>tugəl vataṅ ikāḍapur kajulinah papah iṅ hano</l>
                </lg>
                <lg n="10">
                    <l>hulunya kababad sukunya kapipis təkap iṅ vatu</l>
                    <l>kidaṅnya malayū luvaknya manaṅis kalavan cucur</l>
                    <l>kuvoṅnya humənəṅ kagə̄m kakətəran svaraniṅ valik</l>
                    <l>manuknya hana cəb luput svaranikā hana riṅ tahən</l>
                </lg>
            </div>
            <div type="canto" n="23" met="[tvaritagati]">
                <lg n="1">
                    <l>atha halivat nṛpati suta,</l>
                    <l>katәmu tikaṅ vana kusuma,</l>
                    <l>papupulaniṅ kusuma matāp,</l>
                    <l>paḍa manәḍәṅ kusuma marūm,</l>
                </lg>
                <lg n="2">
                    <l>ravi sumurup laṅit akucәm,</l>
                    <l>pәtәṅ alimut maṅadahada,</l>
                    <l>kumucup ikaṅ sәkar aluru,</l>
                    <l>tәkapiṅ әbun rumarab atis,</l>
                </lg>
                <lg n="2">
                    <l>kayu mavәnәs mari kumәñar,</l>
                    <l>tәkapiṅ aṅin sumirir alon,</l>
                    <l>asәpi tikaṅ vana kusuma,</l>
                    <l>manuk aturū mari ya muni.</l>
                </lg>
                <lg n="4">
                    <l>ri vijil ikaṅ vulan avәlu,</l>
                    <l>manuluhi riṅ bhuvana kabeh,</l>
                    <l>vahu mapaḍaṅ tikanaṅ alas,</l>
                    <l>gunuṅ aruhur vahu ya katon.</l>
                </lg>
                <lg n="5">
                    <l>nṛpati maṅel sira manusup,</l>
                    <l>ḍatәṅ i tәṅahnikanaṅ alas,</l>
                    <l>ri vaṅinikaṅ kusuma katon,</l>
                    <l>paḍa tan avas katuduhana.</l>
                </lg>
                <lg n="6">
                    <l>sahananikaṅ kayu majajar,</l>
                    <l>iniṅәtiṅәt kadi ta vayaṅ</l>
                    <l>gagana mavā kәlir ikahәn,</l>
                    <l>haṅin aṅudaṅ maṅulahakәn,</l>
                </lg>
                <lg n="7">
                    <l>kayu matatā paḍa mapupul,</l>
                    <l>hana mamisah kadi maturū,</l>
                    <l>kayu malurus paḍa maṅadәg,</l>
                    <l>hana gumuliṅ kadi sumare.</l>
                </lg>
                <lg n="8">
                    <l>vatu humәnәṅ kadi kavәṅan,</l>
                    <l>mәnur aputih kadi muriṅis,</l>
                    <l>sәkar amirah kadi gumuyu,</l>
                    <l>camara humuṅ kadi masurak.</l>
                </lg>
                <lg n="9">
                    <l>vataṅ aguliṅ kadi maharip,</l>
                    <l>kayu mamilәt kadi mamәluk,</l>
                    <l>kadi kinәsat kulit ikanaṅ,</l>
                    <l>kayu malәṅis paḍa katisan.</l>
                </lg>
                <lg n="10">
                    <l>iniṅәtiṅәt mamuhara kuṅ,</l>
                    <l>kayunikanaṅ vana kusuma,</l>
                    <l>dadi maṅadәg sira sakarәṅ,</l>
                    <l>ri pәtәṅ ikaṅ kayu rumahab.</l>
                </lg>
            </div>
            <div type="canto" n="24" met="ratoddhata">
                <lg n="1">
                    <l>saṅ hyaṅ candra mavā sira manәṅah,</l>
                    <l>maṅkin sə̄k tikanaṅ kusuma katon,</l>
                    <l>aṅhiṅ pakṣi munīṅ kayu maruhur,</l>
                    <l>vūt būt ḍok muni riṅ kuvuṅ abәluk.</l>
                </lg>
                <lg n="2">
                    <l>rәsrәsniṅn karәṅə̄ mamәdimәdi,</l>
                    <l>pyakpyakniṅ kamanak muni madulur,</l>
                </lg>
                <lg n="2">
                    <l>ṭokṭokan hana kiñjәṅ avurahan,</l>
                    <l>ṅūk ṅūk ṅok svaraniṅ kuvuk abәluk.</l>
                </lg>
                <lg n="3">
                    <l>sakvehniṅ sakaton mamuhara rәs,</l>
                    <l>paṇḍan voṅ binabad mati magәlar,</l>
                    <l>rantan rambat ikaṅ gaḍuṅ umure,</l>
                    <l>baṅbaṅniṅ katirah paḍa ravayan.</l>
                </lg>
                <lg n="5">
                    <l>kandәl tvasnya tumūt milu kaḍavut,</l>
                    <l>kumbaṅ maṅhrәṅ i duryanika mati,</l>
                    <l>vokvok jaṅgut i saṅ ṛsi rumave,</l>
                    <l>kaknyāṅanti ri paṅnikaṅ asana.</l>
                </lg>
                <lg n="5">
                    <l>suṅsaṅ vok variṅinya pәtәṅ ri sor,</l>
                    <l>kalvaṅ rambat ikāṅgәlari tumāp,</l>
                    <l>lvir pәṇḍәm vvad ikaṅ kayu suminaṅ,</l>
                    <l>mambə̄ gandhanikaṅ kusuma rurū.</l>
                </lg>
                <lg n="6">
                    <l>robrobniṅ camarākusak asikan,</l>
                    <l>tuṅgakniṅ maṅunәṅ hana sapupu,</l>
                    <l>bātbātniṅ kәkәbeәt maburu namuk,</l>
                    <l>kәmbaṅniṅ taravarṣa kadi taṅan.</l>
                </lg>
                <lg n="7">
                    <l>kamvāgan masәkar kadi banara,</l>
                    <l>rampal ron iṅ aśoka lumalayan,</l>
                    <l>haṅrәṅgәk sәminiṅ tahәn atuha,</l>
                    <l>priṅyākiṅ kumisik tәkapiṅ aṅin.</l>
                </lg>
                <lg n="8">
                    <l>malvā ronya malad taṅ ilatilat,</l>
                    <l>kayvāgə̄ṅ ḍumavaṅḍavaṅ aluhur,</l>
                    <l>raṅrə̄ lvirnika rakṣasa gumuruh,</l>
                    <l>molah lvir maṅigәl tәkapiṅ aṅin.</l>
                </lg>
                <lg n="9">
                    <l>valyāgə̄ṅ mamilәt makaramayan,</l>
                    <l>krūra lvir masavit makasalivәt,</l>
                    <l>taṅkil varṇa kaluṅkaluṅ anәṅah,</l>
                    <l>bə̄bə̄ṅkah paḍaniṅ valuh aputih.</l>
                </lg>
                <lg n="10">
                    <l>buṅbuṅniṅ pahatan makakalar,</l>
                    <l>sandiṅnyā pataraṅ gigir atәhәr,</l>
                    <l>grot grot grit svaraniṅ kayu masalit,</l>
                    <l>paṅnyārok kalavan kayu tahulan.</l>
                </lg>
            </div>
            <div type="canto" n="25" met="mṛdukomala   | ᵕᵕ| ᵕᵕ| ᵕᵕ| ᵕᵕ| ᵕᵕ⏓ [18]">
                <lg n="1">
                    <l>tan ṅehniṅ sakaton paḍāmuhara rəs təkapnira manon</l>
                    <l>luṅhā lampah irāṅavetan aṅalor hatūt alas agə̄ṅ</l>
                    <l>ṅkāne kakrəpaniṅ səkar hana ta teja kādbhuta ṅadəg</l>
                    <l>lāvan sodamanīndracāpa mamilət prabhānya kuməñar</l>
                </lg>
                <lg n="2">
                    <l>suṇḍul iṅ raviloka digdaha savaṅ sənə̄nya dumilah</l>
                    <l>saṅ hyaṅ lek makucəm kasənvan abirū kadi pva sumurup</l>
                    <l>lāvan puṣpa sumamburat jənu sugandha kasturi miṅiṅ</l>
                    <l>ndan devī makateja maṅkana dudugnya maṅhibəki rāt</l>
                </lg>
                <lg n="3">
                    <l>hyaṅhyaṅniṅ puri miṅgat iṅ vəṅi sirān haneṅ girivana</l>
                    <l>rīndraprastha ta rakva saṅkanira deva sūkṣmavanita</l>
                    <l>miṅgat deni kadurnayān nṛpati pāṇḍavālah anita</l>
                    <l>hetunyān dadi rūkṣa taṅ puri hilaṅ təkap saṅ alalis</l>
                </lg>
                <lg n="4">
                    <l>yekā mār hati saṅ dhanañjaya manon surūpa yuvatī</l>
                    <l>hyaṅ śrī nora ta len hiḍəpnira tanora mānuṣa tuvi</l>
                    <l>lakṣmīniṅ pura katvaṅ iṅ ratu sinūkṣma nitya riṅ ati</l>
                    <l>yekān bhakti maṅastuti suranarendra yatna humarək</l>
                </lg>
                <lg n="5">
                    <l>“oṃ śrī ratnapurī nihan mara kabhaktin i ṅhulun agə̄ṅ</l>
                    <l>“nityāṅimpunakən ləbūni caraṇanta saṅ śriyamaya</l>
                    <l>“saṅ hyaṅ lot pinakātma sāriniṅ acintya nitya tinutur</l>
                    <l>“sūkṣmālit maganal panəmbah i manəhta yeki huniṅan”</l>
                </lg>
                <lg n="6">
                    <l>nān liṅ saṅ nṛpaputra saṅ hyaṅ ikanaṅ kaḍatvan avarah</l>
                    <l>“saṅkeṅ rājya vita ṅhulun munus avakpatan kahuniṅan</l>
                    <l>“de saṅ pāṇḍava tan rumakṣa saviśeṣa riṅ kadi kami</l>
                    <l>“durnītiṅ karatun kəneṅ dyuta vikalpa tan tuhu viku</l>
                </lg>
                <lg n="7">
                    <l>“vruh tākun kita saṅ dhanañjaya kinon mareṅ girivana</l>
                    <l>“metānugraha riṅ vukir gumavayaṅ tapabrata gəgə̄n</l>
                    <l>“atyanteki giraṅku dentānaku satya bhakti makaka</l>
                    <l>“astu hyaṅ kiraṭāṅanugrahanaṅ astrarāja ri kita</l>
                </lg>
                <lg n="8">
                    <l>“yan sampun kita siddha riṅ giri təkap bhaṭāra karaṇa</l>
                    <l>“ṅkā tākun maluyeṅ purinta muvaha ṅhulun hyaṅanikā</l>
                    <l>“rakṣa pvāku təkapta riṅ hayu maran rumakṣa ri kita</l>
                    <l>“sakvehniṅ magave prapañca ri hatinta tan valuyana</l>
                </lg>
                <lg n="9">
                    <l>“dentāṅrakṣa śarīra hayva ta madāvamāna ri hati</l>
                    <l>“āpan saṅkanikaṅ musuh juga ri citta tan hana vaneh</l>
                    <l>“ya ṅke yuktinikaṅ maveh lara lavan sukhāparimita</l>
                    <l>“byaktanyā ri yave daləm pajuritan saṅ uttamanaya</l>
                </lg>
                <lg n="10">
                    <l>“vāhyādhyātmika taṅ tutur ya pahayunta hayva malupa</l>
                    <l>“maṅke mvaṅ ri patinta yeka ta pasārasārana tikā</l>
                    <l>“yapvan sāk ri yave daləm sahananiṅ musuh paravaśa</l>
                    <l>“kesyan taṅ bhuvanekavīra ratu cakravarti saphala</l>
                </lg>
            </div>
            <div type="canto" n="26" met="drutavilambita" real="ᵕᵕᵕ| ᵕᵕ|  ᵕᵕ|  ᵕ⏓ [12]">
                <lg n="1">
                    <l>“hana musuh riṅ amet sukhaniṅ dadi</l>
                    <l>“daśamalādimalāmal alit mətu</l>
                    <l>“ mala limaṅ lali lolita met lara</l>
                    <l>“tamah anūt malulut ri rajah tumūt</l>
                </lg>
                <lg n="2">
                    <l>“ya tumuvuh maṅikū rikanaṅ dadi</l>
                    <l>“dadi dadinya daridra lanāṅdasih</l>
                    <l>“daśamale tama mukti matuṅgalan</l>
                    <l>“lara viyoga maganti magantuṅan</l>
                </lg>
                <lg n="3">
                    <l>“tiga tinūt ya dumehnya lulū tumūt</l>
                    <l>“ya dadiniṅ tiga tan sah ikāṅlare</l>
                    <l>“lara lapā laraniṅ viṣayāviṣa</l>
                    <l>“viṣa bisanya maveh laraniṅ dadi</l>
                </lg>
                <lg n="4">
                    <l>“dadi tumūt satuvuhnikanaṅ dadi</l>
                    <l>“paḍa pəjah ketikaṅ mala kaśmala</l>
                    <l>“dadi təkeṅ mṛga pakṣi laṭāṅkura</l>
                    <l>“kala kaṭuṅka dumehnya kapātaka</l>
                </lg>
                <lg n="5">
                    <l>.” kapana taṅ mala kaśmala kaṇḍəha</l>
                    <l>“saha sakeṅ tiga niṣkala mantəna</l>
                    <l>“taha si maṅkin ikā mala lot mətu</l>
                    <l>“avak ikaṅ tiga hetunikān tumūt</l>
                </lg>
                <lg n="6">
                    <l>“tiga lanāməpəkiṅ sajagat kabeh</l>
                    <l>“tiga dumehnya kapāpanikaṅ sarāt</l>
                    <l>“tiga mamukti hajəṅ sukhaniṅ dadi</l>
                    <l>“tiga dumehnya lanāhuripiṅ dadi</l>
                </lg>
                <lg n="7">
                    <l>hurip ikaṅ dadi māvak ikaṅ tamah</l>
                    <l>“tamah ikaṅ dadi tan varəg iṅ sukha</l>
                    <l>“sukha pinetnyan aṅel mahas iṅ paran</l>
                    <l>“paran i saṅkanikaṅ dadi tan katon</l>
                </lg>
                <lg n="8">
                    <l>“hana ta rūpa tumūt sumaput malit</l>
                    <l>“alit acintya ya mor iṅ acintya ya</l>
                    <l>“ya ta samar manamar manilib vulat</l>
                    <l>“vulat ikaṅ matitis kasilib luput</l>
                </lg>
                <lg n="9">
                    <l>“luput ikaṅ taya pakṣa maluy tiga</l>
                    <l>“tiga maluy ta ya rūpa katon māvak</l>
                    <l>“avak ikaṅ sapəṭik maluyeṅ katon</l>
                    <l>“ikaṅ anon ya maṅandəl i tan katon</l>
                </lg>
                <lg n="10">
                    <l>“syapa katon satinonika saṅ manon</l>
                    <l>“syapa manon magave paraniṅ manon</l>
                    <l>“sira jugeki tumon sipi tan katon</l>
                    <l>“sahananiṅ sakaton kahanan manon</l>
                </lg>
                <lg n="11">
                    <l>“ndi parananta yadin lepasekihən</l>
                    <l>“ləpasa mokṣa tikāṅhiṅ ikaṅ təmən</l>
                    <l>“ndi parananta yadin si ləpas təmən</l>
                    <l>“ndi ta si mokṣa paranya ditāləpas</l>
                </lg>
                <lg n="12">
                    <l>“hana sireki vicakṣaṇa paṇḍita</l>
                    <l>“rva madulur maṅucap ta kamokṣakan</l>
                    <l>“saviji saṅ maharəp ləpaseṅ dadi</l>
                    <l>“saviji saṅ maharəp maluyeṅ dadi</l>
                </lg>
                <lg n="13">
                    <l>“rasana teka vuvusnira tan salah</l>
                    <l>“paḍa ta vastunikaṅ kaharəpnika</l>
                    <l>“ndi kahananta yadin ləpaseṅ dadi</l>
                    <l>“ndi kahananta yadin maluyeṅ dadi</l>
                </lg>
                <lg n="14">
                    <l>.”iṅətiṅət katikin hananiṅ dadi</l>
                    <l>iṅətiṅət katikin huripiṅ dadi</l>
                    <l>iṅətiṅət katikin huripiṅ hurip</l>
                    <l>iṅətakən ta huripta məne hilaṅ</l>
                </lg>
                <lg n="15">
                    <l>“kadi bavaṅ baṅ ikaṅ kinulit pinet</l>
                    <l>“ndi tuduhən ta vijinya ya tan hana</l>
                    <l>“saṅ aṅaran si bavaṅ hana len hilaṅ</l>
                    <l>“muvah ikān tanəmən mətu taṅ hurip.</l>
                </lg>
                <lg n="16">
                    <l>“hurip ikaṅ dadi sambhava yan katon</l>
                    <l>“hurip ikaṅ dadi yan vətu tan lanā</l>
                    <l>“kadi vulan katikaṅ dadi tan pahi</l>
                    <l>“alit agə̄ṅ satitahnya tumūt mətu</l>
                </lg>
                <lg n="17">
                    <l>vahu tumaṅgal ikaṅ yaśa kāyika</l>
                    <l>“daśaparārtha kapiṅpituniṅ vulan</l>
                    <l>“tapa samādhi ya pūrṇama tan kalen</l>
                    <l>“adika madhya kaniṣṭha tikaṅ hayu</l>
                </lg>
                <lg n="18">
                    <l>“ndi ta hurənta yadin maharəp sukha</l>
                    <l>“paḍa mamukti tikaṅ pagave kabeh</l>
                    <l>“kadi tahən vinaduṅ pinəraṅ pinet</l>
                    <l>“sapaməraṅnya tikāntuk ikāṅalap.</l>
                </lg>
                <lg n="19">
                    <l>“mataṅ ikaṅ gavayən hayu tan madoh</l>
                    <l>“hana riṅ aṅga tikaṅ pahayun təmən</l>
                    <l>“ya ta pamə̄ṅa huripta ya sādhana</l>
                    <l>“luput ikaṅ hayu yan hinələmhələm</l>
                </lg>
                <lg n="20">
                    <l>“ləkasananta tikaṅ si ləkas təpət</l>
                    <l>“sagavayənta yadin luməkas təpət</l>
                    <l>“təpətananta tikaṅ vəkasiṅ təpət</l>
                    <l>“maran avas parananta məne ləpas</l>
                </lg>
            </div>
            <div type="canto" n="27" met="toṭaka ᵕᵕ| ᵕᵕ| ᵕᵕ| ᵕᵕ⏓ [12]">
                <lg n="1">
                    <l>“hana teki muvah pituturku rəṅə̄n</l>
                    <l>“si suyodhana motus amet ri kita</l>
                    <l>“ruməṅə̄ ri layat nṛpatin patapa</l>
                    <l>“ya nimittanikān paṅupāya hala</l>
                </lg>
                <lg n="2">
                    <l>ri huvusnira mājar ikaṅ rahayu</l>
                    <l>dadi sūkṣma ta saṅ hyaṅ amiśra taya</l>
                    <l>nṛpaputra maṅañjali riṅ gagana</l>
                    <l>kadi riṅ svapəneki katonanira</l>
                </lg>
                <lg n="3">
                    <l>ri huvusnira maṅkana yatna ta saṅ</l>
                    <l>nṛpaputra madan sira śīghra madəg</l>
                    <l>maṅalor sira tūt gunuṅ ardha sukət</l>
                    <l>kasasar kavave təpiniṅ vulusan</l>
                </lg>
                <lg n="4">
                    <l>tasika arja lәyәp masamīpa gunuṅ</l>
                    <l>bañuniṅ giri sarva pavitra tumus</l>
                    <l>mapuput paḍa tīrtha ya konәṅunәṅ</l>
                    <l>humilī mahәniṅ lumajur maṅalor</l>
                </lg>
                <lg n="5">
                    <l>katәhak bañuniṅ tasik ardha lәṅәṅ</l>
                    <l>tәkap iṅ bañu madrәs avah gumuruh</l>
                    <l>dinәlәṅ ri vәkasnya lәṅit kumusuh</l>
                    <l>kadi megha samar ya pәtәṅ sumaput</l>
                </lg>
                <lg n="6">
                    <l>arunodaya sə̄ṅnya mabaṅ makuniṅ</l>
                    <l>mәtu saṅka rikaṅ bañu rūpanika</l>
                    <l>kadi cakra murub mavәlu dumilah</l>
                    <l>sumurup ta bhaṭāra vulan makucәṁ</l>
                </lg>
            </div>
            <div type="canto" n="28" met="navaharsa ⏑ ⏑ | ⏑ ⏑ | ⏑ ⏑ ⏑ | ⏑ ⏑ ⏑ | ⏑ ⏑ | ⏑ ⏑ | ⏓ [19]">
                <lg n="1">
                    <l>ya katon lәyәpiṅ pasir amuhara lәṅlәṅ anambәhi kuṅ,</l>
                    <l>kalavan gәrәh iṅ patәr akәtәr agәntәr aṅanti rәmәṅ,</l>
                    <l>ri pәtuṅnya namutnamut aṅәḍapa mukṣa kilatnya tinon,</l>
                    <l>kadi mukṣa hiḍepniṅ umulat i vәkasnya lәṅit dinәlə̄.</l>
                </lg>
                <lg n="2">
                    <l>ana teki karaṅnya ri tәṅah aṅadәg kadi nūṣa katon,</l>
                    <l>lagi mukṣa minukṣaniṅ alun aṅasut kadi reka samar,</l>
                    <l>kumәḍap ketikaṅ bañu maṅipakipak ri tәpinya lanā,</l>
                    <l>mahirәṅ kadi kәmbaṅiṅ ahayu samar pinupurpupuran.</l>
                </lg>
                <lg n="3">
                    <l>hanānuṅ makaraṅ liman asәmu lәyәp malalәh ya tinon</l>
                    <l>ika ganya parantiniṅ amati laṅə̄ lumabuh riṅ alun</l>
                    <l>makacihna parabnya sumәlap i karaṅnya lavan lәpihan</l>
                    <l>hana ṅāri kasaṅnika kadi minahā ya sinampirakәn</l>
                </lg>
                <lg n="4">
                    <l>ri tәpinya pasirpasir agәlar i sor pasuṅiṅ piḍaḍa,</l>
                    <l>karitipni karaṅnya hana matәbalan mabavaṅbavaṅan,</l>
                    <l>harәmis makupaṅkupaṅ ahuvuruvuṅ makәraṅ matirәm</l>
                    <l>paṅisisni sahiṅsahiṅ ika padulur dana kampad ika</l>
                </lg>
                <lg n="5">
                    <l>ri parasnya paraṅ paruṅ aguhaguhā hana katka tikā</l>
                    <l>hana pakṣi guruṇḍaya lagi masәsәh ya karaṅkaraṅan</l>
                    <l>maṅaluṅ baḍavaṅnya ri tәpi hana pās vayavak vuhaya,</l>
                    <l>kumәlәm savaneh hana kadi maṅuṅap ya mucul sakarәṅ.</l>
                </lg>
                <lg n="6">
                    <l>sahaneṅ tәpiniṅ pasir amuhara rāmya yadin caritan,</l>
                    <l>maṅavetan ikaṅ lakunira ta saṅ ārya matūt pasisi,</l>
                    <l>hana paṇḍan aṅuṅkuli paraṅan arәs ya tinon alaṅə̄,</l>
                    <l>pamilәtni gaḍuṅnya mamәkasi puḍaknya rurū kasirir.</l>
                </lg>
                <lg n="7">
                    <l>ri vәkasnya śilā śayana kayu manisnya maṅə̄bi matis,</l>
                    <l>kamuniṅ kayu teja mәnur asana cāmpaka len surabhi,</l>
                    <l>kadi tāman apūrṇa lәyәpika maṅuṅkuli rāmya lәṅәṅ,</l>
                    <l>ana teki katon tәkapira kadi deva samar tan avās.</l>
                </lg>
                <lg n="8">
                    <l>hyaṅ anaṅga sireki haməṅaməṅ i daśanikaṅ vulusan</l>
                    <l>kalavan kalulutnira saṅ ahayu nora maḍeṅ amanis</l>
                    <l>sira saṅ kadiniṅ kusuma salaga nāma ratih vinuvus</l>
                    <l>dinulur sira deniṅ amaraduhitā pamuput riṅ arūm.</l>
                </lg>
            </div>
            <div type="canto" n="29" met="jagadnātha ᵕᵕ| ᵕᵕ| ᵕᵕ| ᵕᵕ| ᵕᵕᵕ| ᵕᵕᵕ|  ᵕ| ᵕ⏓[23]">
                <lg n="1">
                    <l>sәḍәṅnira bhaṭāra manmatha kapaṅgih amәṅamәṅ i deśaniṅ pasir,</l>
                    <l>tәkap nṛpatipura yekān atәtәg sira ḍatәṅa ri saṅ manobhava,</l>
                    <l>ya hetunira yan paṅanti sakarәṅ maṅiṅәtakәn aliṇḍuṅan kayu,</l>
                    <l>sinoṅaniṅ aśoka ronya rumahab kahananira manon ndatan tinon.</l>
                </lg>
                <lg n="2">
                    <l>jәṅәr tvas ira saṅ dhanañjaya manon vvaṅ ahayu tuvi tan pasiṅsiṅan,</l>
                    <l>mukhanya gumavaṅ manisni pamatanyan alaris aluṅid liriṅnikā,</l>
                    <l>lәmәsni paṅavaknya mambәt aṅәlih lumakulaku mapet raras hati,</l>
                    <l>tapihnya kasirirsirir kadi mahā tinunatuna miṅismiṅis katon.</l>
                </lg>
                <lg n="3">
                    <l>apan yan ucapәn rarasnyan apaṅus dalu hayunira tan kәnenusīr,</l>
                    <l>luput pinahiḍәp tuneṅ aṅәnaṅәn lәvu nener ika yan yan tiniṅhalan,</l>
                    <l>muṅәr kaputuṅan tikәl tanah iṅ aṅguritakәn hayunya riṅ karas.</l>
                    <l>mihat tәmahan aṅlәlәh sahananiṅ lukis amaḍamaḍā riṅ tulis.</l>
                </lg>
                <lg n="4">
                    <l>vaneh hayunikā manisnyan inapus tәṅah ika tinulis bәbәdnikā,</l>
                    <l>laṭinya mahirәṅ vajanya maputih tinikatika huvәlnikaṅ gәluṅ,</l>
                    <l>matanya mabhirū tәpinya malaris vahu kinәlabakәn tikuṅ halis,</l>
                    <l>titir liniriṅan tәkapniṅ alaṅə̄ lumaraṅi ya paṅruhun tika.</l>
                </lg>
                <lg n="5">
                    <l>paḍāṅalap ahurahuran sәkar anәmpal asana sapayuṅpayuṅ vuṅu,</l>
                    <l>savitnya katirah mәnur ya tinatānya ri patah atajugtajug sәkar,</l>
                    <l>gәluṅnya kinusutkusutnya minahā linukalukar inambәt iṅ vuhәl,</l>
                    <l>mukhanya sinabuknya riṅ sarinikaṅ kusuma surabi maṅlare hati.</l>
                </lg>
                <lg n="6">
                    <l>ikaṅ saviji raśmiraśminika yan gumuyu vaśavaśitva riṅ manis,</l>
                    <l>tәkanya hapaṅus pilih tuhatuhanya mamarahi mapet raras hati,</l>
                    <l>tuvin vvaṅ amanis mapañjaṅ anipis tahu viṣaniṅ akuṅ mamātyani,</l>
                    <l>titir pinakaśatruniṅ tapa lanā muruṅakәna samādhi saṅ viku.</l>
                </lg>
                <lg n="7">
                    <l>śilā śumayana paliṅgihanikā paḍa maṅurayakәn gәluṅ mәlәs,</l>
                    <l>vaneh ta ya matuṅtuṅan paḍa silih rәṅu maṅucap agoṣṭhi tan humuṅ,</l>
                    <l>hanāṅuvahi ken ikāṅirabakәn viruviruni tapihnya denalah,</l>
                    <l>hanān kadi rare ndatan vavarәṅə̄ riṅ umulata ri polahiṅ katon.</l>
                </lg>
                <lg n="8">
                    <l>vaneh tiki mapet laṅə̄ gumuliṅ iṅ karaṅ arurub aśokapādapa,</l>
                    <l>lәṅәṅ lumiyat iṅ pasir kadi mavor vәkas ika kalavan laṅitlaṅit,</l>
                    <l>ikāna ri tәṅah katon kadi gunuṅ tikan alulun anambәr aṅrubuṅ,</l>
                    <l>ya tekana tinonya lәṅlәṅ alaṅə̄ kadi kavi maṅikәt palambaṅa.</l>
                </lg>
                <lg n="9">
                    <l>vaneh tumuruniṅ pasir paḍa mapiṅkas aburu surudiṅ ryakiṅ bañu,</l>
                    <l>tumandaṅ aḍaḍapḍaḍap sәminikaṅ kayu manis atәvәktәvәk puḍak,</l>
                    <l>tekaṅ halun agə̄ṅ tumampuh aṅusī riya dadi tәlәs katūtutan,</l>
                    <l>tapihtapih ikā ya tātanya katon kadi mukha masaputsaput jamaṅ.</l>
                </lg>
                <lg n="10">
                    <l>kunaṅ sira bhaṭāra manmatha lavan kalulut iran aliṅgih iṅ śilā,</l>
                    <l>hanan kajәnәkan sinaṅhuluni kāsih ira saṅ araras kinaptyakәn,</l>
                    <l>tәhәr kadi paluṅnikaṅ gaḍuṅ aṅol sәkar amilәt agantuṅan tәṅah,</l>
                    <l>cucul vuhәl ikaṅ tapih tәkap i paṅharas i taṅanirāṅgamәl susu.</l>
                </lg>
            </div>
            <div type="canto" n="30" met=" turidagati ᵕᵕᵕ| ᵕᵕ|  ᵕᵕ| ᵕᵕ| ᵕᵕᵕ| ᵕᵕ| ᵕᵕ| ⏓ [22]">
                <lg n="1">
                    <l>lәṅәṅ alalәh tinon tәpinikaṅ pasir amuhara lәṅlәṅ iṅ mara,</l>
                    <l>kadi tinatā hәninya matulis vinurivuri tәkapnikaṅ surud,</l>
                    <l>hana lumarap katon kadi maṇik marakata kadi hintәnāhulap,</l>
                    <l>kadi ta kuvuṅkuvuṅ sirat ikaṅ bañu kinәkar iṅ tejaniṅ ravi.</l>
                </lg>
                <lg n="2">
                    <l>kavәlas arәp huraṅnya mati kāsatәn anәlati salvāṅiṅ karaṅ,</l>
                    <l>lagi pinaran titir tәkap ikaṅ sәmut adulur atūt pakis mure,</l>
                    <l>kamahuripәn suṅutnya makәdal katitisani paśesaniṅ bañu,</l>
                    <l>ikurikuriṅ paras paḍa lәvas hana mati kәna riṅ jariṅjariṅ.</l>
                </lg>
                <lg n="3">
                    <l>hana maputih katon ri tәṅahiṅ pasir aṅәḍapi polahiṅ bañu,</l>
                    <l>layariṅ amañjiṅ asraṅ anәṅah kadi gilagila mukṣa cet katon,</l>
                    <l>tәkapiṅ aṅin lavan kusuh ikaṅ bañu maṅalunalun maṅampuhan,</l>
                    <l>iniṅәtiṅәt hilaṅ kahidḍәpnya sahaja tiki yan katon muvah.</l>
                </lg>
                <lg n="4">
                    <l>hana ta muvah katon niyata rāmyaniṅ aṅanutan hana aṅhuvushuvus,</l>
                    <l>kumitikitir kәlabni paṅgavenya kapalipir i ḍuṅhus iṅ paraṅ,</l>
                    <l>lagi kasәpәr karok lavan ikaṅ sәkar asana tibeṅ karaṅ taṅan,</l>
                    <l>hana ta muvah katon pilihpilih bhanava rusak aṅaṇḍas iṅ karaṅ.</l>
                </lg>
                <lg n="5">
                    <l>sahananikaṅ katon paḍa maveh turida ri manahiṅ vvaṅ aṅlәṅәṅ,</l>
                    <l>nṛpasuta kapvaniṅ gati taṅeh manah ira ḍatәṅe prayojana,</l>
                    <l>kajәnәkaneṅ laṅə̄ tәvas aṅel karakәtana ri rāmyaniṅ pasir,</l>
                    <l>dadi humәnәṅ sirāṅaṅәnaṅәn ḍatәṅanira ri saṅ manobhava.</l>
                </lg>
                <lg n="6">
                    <l>dadi nṛpaputra śīghra maṅadәg ḍatәṅa ri kahanan manobhava,</l>
                    <l>mavaraha doniran ḍatәṅa riṅ vukir agavaya siddhaniṅ tapa,</l>
                    <l>karaṇaniran ḍatәṅ ri kahanan manasija tumuluy maṅastuti,</l>
                    <l>dadi sira saṅ manobhava sumambut i luṅayani saṅ dhanañjaya.</l>
                </lg>
                <lg n="7">
                    <l>uḍuh arini ṅhulun laki sabhāgya ta kita mapa taṅ prayojana,</l>
                    <l>amәṅamәṅeṅ pasir karika saṅ nṛpati kadi mahā mapet laṅə̄,</l>
                    <l>amarәṅi rāmyaniṅ masa kapat lumiyat ana ri rāmyaniṅ pasir,</l>
                    <l>iṅәtiṅәtәn ta rāmyani pasirnya guritakәna de nṛpātmaja,</l>
                </lg>
                <lg n="8">
                    <l>vuvusira saṅ manobhava saharṣa ṅuniyuni tikaṅ surāṅganā,</l>
                    <l>nṛpasuta mājariṅ gati ri donanira yan inutusni saṅ kaka,</l>
                    <l>lumәkasa maṅhyaṅeṅ giri sumeru gumavayakәnaṅ tapa brata,</l>
                    <l>mvaṅ i kahilaṅniran kәna binañcana ya ta pavarahnirātәhәr.</l>
                </lg>
            </div>
            <div type="canto" n="31" met="jagaddhita   | ᵕᵕ| ᵕᵕ| ᵕᵕ| ᵕᵕᵕ| ᵕᵕᵕ|  ᵕᵕ| ᵕ⏓ [23]">
                <lg n="1">
                    <l>saṅ hyaṅ kāma sireki śīghra sumahur milu malara manahnirāṅrәṅə̄,</l>
                    <l>maṅka pvāku nimittaniṅ ḍatәṅa riṅ giri gumavaya yoga len brata,</l>
                    <l>antәnku ndya taṅ enakeki vuvusaṅkva ri kita bapa yogya rakṣanәn,</l>
                    <l>āpan mevәh ikaṅ gunāmaraha riṅ hayu maṅinakaneṅ vvaṅ aṅrәṅə̄.</l>
                </lg>
                <lg n="2">
                    <l>vyartha ṅvaṅ yan amuktya tan vruha ri mūlaniṅ anәmu sukhādi vīryavan,</l>
                    <l>nirvvā ṅvaṅ matuduh maṅə̄ ya tan akirtya tulada tәkapniṅ aṅlәṅәṅ,</l>
                    <l>tan rāmya maśarīra tan tulusa rūpa lituhayu vicakṣanāguṇa,</l>
                    <l>nirdon ṅvaṅ viku tan vәnaṅ tulusa paṇḍita magavaya dharmasādhana.</l>
                </lg>
                <lg n="3">
                    <l>akveh vvaṅ lumicin sumamyak aṅucap manayakәn i rusitniṅ akṣara,</l>
                    <l>liṅnyājyamujit ndatan vruh i vәnaṅnika kadi laghәnāsavit sәkar,</l>
                    <l>vyaktinyānuparәṅga bhūsana vuvusnira mәtu kadi luṅgahiṅ gaḍuṅ,</l>
                    <l>ndan sūkṣmeki lәkasniran kadi tulis carita cinaritanya tan katon.</l>
                </lg>
                <lg n="4">
                    <l>aṅhiṅ svarga jugā pinet paḍa mahurhuran aharәp amuktya riṅ sarāt,</l>
                    <l>rāmyāniṅ mahulun mamās marabi yeka ta karaṇanikān mahas maṅel,</l>
                    <l>tan vruh yan kadi robnikaṅ jaladhi tan tәhәra katәmu jātiniṅ sukha,</l>
                    <l>tan meṅәt pva ya mūdha tan vruh i pamuktyanika sinaput iṅ rajah tamah.</l>
                </lg>
                <lg n="5">
                    <l>tṛṣṇāgə̄ṅ mamilәt ri saṅ manәmu bhoga karakәt ika yan tinamtaman,</l>
                    <l>tan mantuk purihiṅ śarīra katәlәr tәkap i paṅapuy iṅ malendriya,</l>
                    <l>kaṇḍәh deni kasaktiniṅ daśamalārurah aṅadәhi polahiṅ tiga,</l>
                    <l>tan dva pvaṅ tumuvuh muvah mәtu cirinyan ahala mijiliṅ daśendriya.</l>
                </lg>
                <lg n="6">
                    <l>mevәh saṅ vruhi mūlaniṅ dadi padumya hala hayu tinūtnya yan titah,</l>
                    <l>lāvan saṅ vәnaṅ ekacitta ri sәḍәṅni patinira matiṅgaleṅ kriya,</l>
                    <l>yuktinyan pasilihsilih gatinikaṅ hurip i hananikaṅ pamuktyana,</l>
                    <l>tan tyāgā lumicinlicin ri hananiṅ tiga turuṅ apasah sakeṅ havak.</l>
                </lg>
                <lg n="7">
                    <l>dharmādhyakṣani saṅ caturjana ta saṅ ratu kumavaśākәn jagattraya,</l>
                    <l>yan sāmpun sira riṅ śivāgama rumakṣa hayunira saṅ ārya paṇḍita,</l>
                    <l>lāvan yan vruh i mūlaniṅ bhuvana vastuniṅ atapa mayajña śūnyatā,</l>
                    <l>ṅke riṅ rājya paḍeki dharma patapan gatinika makabhuktya taṅ sarāt</l>
                </lg>
                <lg n="8">
                    <l>nā liṅ saṅ hyaṅ anaṅga yeki sumahur nṛpatanaya saharṣa taṅ manah,</l>
                    <l>āpan yeki nimittani ṅhulun ameta patapan amaṅiṣṭy anugraha,</l>
                    <l>mahyun paṅgiha seṣṭiniṅ ratu vәnaṅ gumavayakәna dharmasādhana,</l>
                    <l>yan labdhāvara de manәh kusumacāpa tәkapira bhaṭāra śaṅkara.</l>
                </lg>
                <lg n="9">
                    <l>śrī dvepāyana teki saṅ paranani ṅhulun avaraha riṅ śivāgama,</l>
                    <l>mvaṅ tekaṅ vukir indrakīla kahananya ya ta pavarahe ṅhulun tәmәn</l>
                    <l>lāvan yan ana sambhavāṅavara donanika ya tika pājare ṅhulun,</l>
                    <l>saṅ hyaṅ māsiha ri ṅhulun tumulusā varaha ri kahanan mahāmuni.</l>
                </lg>
                <lg n="10">
                    <l>liṅ saṅ pārtha maṅakṣamāṅasihasih mamalaku vinarah riṅ iṅgita,</l>
                    <l>lavan dohnikaṅ indraparvata sakeṅ kahanan i patapan mahāmuni,</l>
                    <l>yekan śīghra bhaṭāra kāma mavarah ri kahananikaṅ indraparvata,</l>
                    <l>vetan deśanikā mәnәr kadi bahitra kumurәb ahirәṅ magə̄ṅ katon.</l>
                </lg>
                <lg n="11">
                    <l>lor vetan sakariṅ girīndra hana pājaran arәcәp apūrva riṅ halәp,</l>
                    <l>śrī devapāyana saṅ maṅanti pinakādi sinamayanira hyaṅ īsvara,</l>
                    <l>yogyānuṅ dunuṅәn pavitra paraniṅ kadi kita gumave parakrama,</l>
                    <l>tan vvaṅ len sira de nәpātmaja vәnaṅ mavaraha sira riṅ śivāgama.</l>
                </lg>
            </div>
            <div type="canto" n="32" met="śārdūlavikrīḍita   | ᵕᵕ| ᵕᵕ| ᵕᵕ|   ᵕ|   ᵕ| ⏓ [19]">
                <lg n="1">
                    <l>vantәn rākṣasa murka śisyanira dug durgā bhaṭārīśvarī,</l>
                    <l>ndan tatkālaniran pamet ri tәmahan saṅ hyaṅ gaṇan paṅdadi</l>
                    <l>saṅke krodhanirāṅuhuh pәpәt ikaṅ brahmāṇḍa kāṇḍәg sivak,</l>
                    <l>ṅkā tekān umijil sake liḍah irākrak ghurṇitaṅ rāt kabeh.</l>
                </lg>
                <lg n="2">
                    <l>ndān sampun makanāma saṅ nalamala kyātīṅ jagat digjaya,</l>
                    <l>tan mātya pva ya deniṅ astra ṅuniveh deniṅ suraṅgādhipa,</l>
                    <l>mvaṅ vyāghrāsurasiṅha len kala piśācā mṛtyu siṅ kādbhuta,</l>
                    <l>tan deniṅ ratu saktiman ṅuniṅuni yakṣāgni len kiṅkara.</l>
                </lg>
                <lg n="3">
                    <l>ṅūni tattvanikaṅ kaśaktin i kiteṅ rāt yan pamatyaṅ kala,</l>
                    <l>sakvehniṅ kulavarga dānava kabeh śīrnā ta denteṅ jagat,</l>
                    <l>yeka krodha ta yāṅrәṅə̄ ri kahanantā śakti vānīṅ kala,</l>
                    <l>yekā mahyun aṅadva śakti kalavan rakryan hәlәm riṅ kali,</l>
                </lg>
                <lg n="4">
                    <l>ndān devīsira saṅ mataṅguh iriyā tan vәtva riṅ dvāpara,</l>
                    <l>ṅhiṅ yan riṅ kali yeki yan mijila saṅkeṅ śūnyatā liṅnira,</l>
                    <l>hetunyan humәnәṅ sahiṣṇu sakarәṅ maṅher tәkaniṅ kali,</l>
                    <l>byaktan vәetva hәlәm ri kālani madantāmatyanārinta ya.</l>
                </lg>
            </div>
            <div type="canto" n="33" met="rajanī ᵕᵕᵕ| ᵕᵕ|  ᵕᵕ| ᵕᵕ| ᵕᵕ| ᵕ⏓ [17]">
                <lg n="1">
                    <l>si nalamalā tәhәr tiga śirahnya paḍāsavala,</l>
                    <l>ikaṅ i tәṅәn bhagādhipa śirahnya ya tulya gәlap,</l>
                    <l>ikaṅ i kivan kadi bhaṭāra gana paṅuhah,</l>
                    <l>ikaṅ i tәṅah kalāṅamahamah kadi siṅha jaya.</l>
                </lg>
                <lg n="2">
                    <l>avak ahirәṅ magə̄ṅ kadi gunuṅ sinusun maruhur,</l>
                    <l>mata kadi sūrya ya vәtu mābaṅ dumilah mapanas,</l>
                    <l>latulatu kādbhutākrәp ahirәṅ ta halisnya sukәt,</l>
                    <l>vivaranikaṅ hiruṅ kadi guhā paḍa bhīsana ya.</l>
                </lg>
                <lg n="3">
                    <l>kadi bәlahiṅ lәmah tutuk ikān umaṅaṅ malapā,</l>
                    <l>maṅaladalad liḍahnya kadi bahni murub dumilah,</l>
                    <l>silih alivat siyuṅnya kadi cāpa surādhipa ya,</l>
                    <l>kadi bañuniṅ kavah pilapilunya mabə̄ mahaṅi.</l>
                </lg>
                <lg n="4">
                    <l>kumis araverave kadi ḍukut sukәtiṅ pasisī,</l>
                    <l>kadi bәlahiṅ paraṅ paruṅ ikaṅ mūkha tulya karaṅ,</l>
                    <l>kadi layariṅ baluk limaṅ atus taliṅanya katon,</l>
                    <l>kadi pusәriṅ pasir lyaṅ i kapə̄nya pәṅuṅ madalәm.</l>
                </lg>
                <lg n="5">
                    <l>kadi jaladākәlin kәlәn atə̄b tika romanika,</l>
                    <l>kadi siluk iṅ pasir dūni mukhanya karalkaralәn,</l>
                    <l>yar aṅәnaṅәn riyā ṅvaṅ umaras kumәtәr tan aris,</l>
                    <l>kadi ta bhaṭāra rudra ri sәḍәṅnira nṛṣṭi jagat.</l>
                </lg>
                <lg n="6">
                    <l>gaganacarāṅlayaṅ kadi ta vāhana rūpanikā,</l>
                    <l>vәnaṅ aḍәmit hanan vәnaṅ agə̄ṅ ya sakahyunikā,</l>
                    <l>kadi ta gәrәh savranya karәṅə̄ prakaṭā gumuruh,</l>
                    <l>kadi ta ya rāvanāṅamahamah ri bhaṭāra hari.</l>
                </lg>
                <lg n="7">
                    <l>hana ri tәlәṅnikaṅ jaladhi yeka dumeh ya taya,</l>
                    <l>sahanahaneṅ tasik ya pinaranya tatan matakut,</l>
                    <l>ri punuk ikaṅ karaṅ juga yeka parantinikā,</l>
                    <l>ya tika dumeh ya tan hana kapaṅgiha de nṛpati.</l>
                </lg>
                <lg n="8">
                    <l>kunaṅ iki tattva bhūtanika yan hilaṅeṅ samara,</l>
                    <l>hana luṅid iṅ śivasmṛti vajanya ya cintamaṇi,</l>
                    <l>niyata matīriyāṅ duki sәḍәṅniṅ aṅuñci pәpәt,</l>
                    <l>hana panulaktulak tala ṅaranya vәnaṅ paṅalah.</l>
                </lg>
                <lg n="9">
                    <l>niyata hilaṅnya deniṅ asamādhi ya cintamaṇi,</l>
                    <l>apan ika śatruniṅ tapa musuhniṅ asādhya hayu,</l>
                    <l>hana riṅ avakta tan hana vaneh tikaṅ astra lәvih,</l>
                    <l>iṅәtiṅәtәn ta de nṛpati kottamaniṅ vinuvus.</l>
                </lg>
                <lg n="10">
                    <l>kunaṅ i mәnenya ya ḍatәṅ ahayva ta saṅ nәpati,</l>
                    <l>palәpalәh iṅ musuh lәkasi hayva tatan matihaṅ,</l>
                    <l>kami muliheṅ smarālaya lavan suraratnavadhu,</l>
                    <l>nāhan ika pājar iṅ smara parәṅ sira mūr adulur.</l>
                </lg>
                <lg n="11">
                    <l>hasәpi ta saṅ nṛpātmaja ri kārinireṅ pasisī,</l>
                    <l>humәnәṅ ikaṅ mayūra kadi rovaṅ iran paṅaraṅ,</l>
                    <l>sәkar alunut haneṅ vatu lavan lәpihan katәmu,</l>
                    <l>vinaca vijīnya bhāsa kakavinya turuṅ sayati.</l>
                </lg>
                <lg n="12">
                    <l>ya ta pamәkasnikaṅ suravadhū pavilāśa lәṅәṅ,</l>
                    <l>ri tәpinikaṅ samudra kahananyan amukti laṅə̄,</l>
                    <l>hana ta puḍak turuṅ tulus isinya tikā satugәl,</l>
                    <l>kalavan ikaṅ sadak gadiṅ i sornya pilih panulis.</l>
                </lg>
                <lg n="13">
                    <l>kavәlas arәp sәkarnya kasirir tumibeṅ pasisī,</l>
                    <l>milu mavәnәs gaḍuṅnika lume hana riṅ paraṅan,</l>
                    <l>hana ta sәkar pilih paguliṅanya mapet kalaṅə̄n,</l>
                    <l>paṅisi tibeṅ karaṅ lavan ikaṅ maṅunәṅ malunut.</l>
                </lg>
                <lg n="14">
                    <l>asana lәvas lavə̄nya kadi cihna rakәt ri pipi,</l>
                    <l>kalavanikaṅ mәnur niyata ṅūni ya sumpiṅ ikā,</l>
                    <l>y ata pinipilnire nәpәpakәn riṅ iruṅ vәkasan,</l>
                    <l>lagi mamәkul sәkar sira hanan vagugәn ri hati.</l>
                </lg>
                <lg n="15">
                    <l>nṛpasuta lәṅlәṅ epu haṅәsah sira tan tiṅgәnәsәn,</l>
                    <l>lagi tumiliṅ siran rәṅәrәṅə̄n tәkap iṅ bhramara,</l>
                    <l>riris adulur sadāgati mirir ya manisni sikuṅ,</l>
                    <l>maṅaṅәnaṅәn ta saṅ nṛpatiputra rikaṅ parana.</l>
                </lg>
            </div>
            <div type="canto" n="34" met="(?) pṛthivī">
                <lg n="1">
                    <l>narendra mulat iṅ laṅit paran ikaṅ tinon kādbhutha,</l>
                    <l>maṅuṅkuli pasir samar kadi kukus madәg riṅ bañu,</l>
                    <l>hanan kadi gunuṅ mibәr kadi gәrәh kәtugniṅ laṅit,</l>
                    <l>bañunya kumusuh tәkapnikaṅ aṅin manub miṇḍuhur.</l>
                </lg>
                <lg n="2">
                    <l>rikā ta yan avas katon kala piśāca tan len ḍatәṅ,</l>
                    <l>sakeṅ tәṅah ikaṅ pasir huvus amukti mīnāvәrə̄,</l>
                    <l>hanān kasulitәn tutuknya kinavilnya deniṅ tamah,</l>
                    <l>siyuṅnya matavan pәsut kaburayut lavan lәmbvara.</l>
                </lg>
                <lg n="3">
                    <l>hane nigitigit vaneh kasәlapiṅ bahәm len gaḍiṅ,</l>
                    <l>patuknya maluṅid mabaṅ kasavitan dagiṅ len usus,</l>
                    <l>hanān kadi bhaṭāra kala mamaṅun saray kādbhuta,</l>
                    <l>tәkāṅamahamah sayojana ruhurnya len gәṅnika.</l>
                </lg>
                <lg n="4">
                    <l>samantara katon tikaṅ nalamalāṅadәg riṅ karaṅ,</l>
                    <l>mulat ri kahanan saṅ arjuna paran kunaṅ liṅnika,</l>
                    <l>katon ta sira denya śīghra mavәlu vulatnyārәṅu,</l>
                    <l>vvaṅ ekaki ya tah manuṅgal aṅamuṅ nāhan liṅnika.</l>
                </lg>
                <lg n="5">
                    <l>katon tikanaṅ astra denya kalavan laras taṅkulak,</l>
                    <l>lavan kavaca ratna sampun ahalәp tikaṅ bhūsana,</l>
                    <l>hyaṅ indra ri hiḍәpnya tan hana vaneh katәmvīrika,</l>
                    <l>ya hetunika yan panantva humasə̄ ri saṅ bhūpati.</l>
                </lg>
                <lg n="6">
                    <l>arah paranikā gatinta masabhā rikeṅ tāṭaka,</l>
                    <l>tuvin lituhajәṅ mabhūsana maṇik surūpāhalәp,</l>
                    <l>surāpsara kunaṅ kiteki maṅәnәs mahapet laṅə̄,</l>
                    <l>varah tāku ri donyu yan syapa ṅaranta pājar kita.</l>
                </lg>
                <lg n="7">
                    <l>nāhan vuvus ikaṅ piśāca kala yan patakvan ṅaran,</l>
                    <l>sagadgada manah nṛpātmaja vavaṅ sirājar ṅaran,</l>
                    <l>ṅhulun katiki saṅ dhanāñjaya ṅaranku riṅ rāt gahan,</l>
                    <l>mareṅ vukir ameta śūnya patapan ya donkun ḍatәṅ.</l>
                </lg>
                <lg n="8">
                    <l>nāhan varah i saṅ dhanāñjaya vavaṅ tikaṅ rākṣasa,</l>
                    <l>masə̄ṅit aṅadәg kamānavibhavanyan aṅrik humuṅ,</l>
                    <l>pәpәt pәnuh ikaṅ jagat tәkap i śabdaniṅ rākṣasa,</l>
                    <l>kavәs tiḍәm ikaṅ surāvәnәs alek hyaṅ arkākucәm.</l>
                </lg>
                <lg n="9">
                    <l>vavaṅ ya maṅavil gunuṅ kabarubuh sivak taṅ karaṅ,</l>
                    <l>katūt pasīnikaṅ gunuṅ ya ḍinavutnya tan kārkaśa,</l>
                    <l>pәṅuṅ huvuṅuvuṅ luvaṅya hinuṅaṅ katon jronikā,</l>
                    <l>taṅan kiva ya śīghra yan kadi marindi tan pāntara.</l>
                </lg>
                <lg n="10">
                    <l>narendra matihaṅ śarottama tәlas madan bhūsana,</l>
                    <l>sapājar ira saṅ manobhava ya ṅūni keṅәtnira,</l>
                    <l>ya hetunira yan pacintya humәnәṅ tatan saṅśaya,</l>
                    <l>hapan vruh i katattvaniṅ kala dumeh sirādan muvah.</l>
                </lg>
                <lg n="11">
                    <l>tekānudiṅi taṅ kalāṅāmahamah ri saṅ bhūpati,</l>
                    <l>ayay narakajanma ko pva paṅaran si pārthādhama,</l>
                    <l>prayojananikiṅ kalātri malayan ḍatәṅ ko harah,</l>
                    <l>nda mah tamahamah gunuṅ vatu tikāṅ umatyā ri ko.</l>
                </lg>
            </div>
            <div type="canto" n="35" met="(?) dhṛti group ᵕᵕ| ᵕᵕ| ᵕᵕ| ᵕᵕ| ᵕᵕ| ᵕᵕ⏓ [18]">
                <lg n="1">
                    <l>nāhan ta vacananyan aṅgrәgut aṅuṇḍa gunuṅ maruhur,</l>
                    <l>narendra mamapag riṅ astra śara bahni murub dumilah,</l>
                    <l>prakāṭa sumәnə̄ ya riṅ gagana maṅibәkiṅ bhuvana,</l>
                    <l>ilaṅ matәmahan lәbu sapaṅasәnikanaṅ kalana.</l>
                </lg>
                <lg n="2">
                    <l>gәsәṅ sahananiṅ tahәn ri tәpiniṅ hulusan kahava,</l>
                    <l>tәkapnikanaṅ astra bahni dumudug tәka riṅ viyati,</l>
                    <l>paḍāvrәg alayū tikaṅ sura kabeh mavәdīṅ pralaya,</l>
                    <l>tumon ri pamaṅan hyaṅ agniśara tan kavәnaṅ tinahәn.</l>
                </lg>
                <lg n="3">
                    <l>muvah ya maṅalap karaṅ bhujaga sevu ḍәpanya gәnәp,</l>
                    <l>ruhurnya davanya kadi bajra makas maluṅid,</l>
                    <l>ya pandәmakәna yeka maṅuhuh sahasānudiṅi,</l>
                    <l>sinep rinuhunan riṅ astra śara bahni tәkap nṛpati.</l>
                </lg>
                <lg n="4">
                    <l>ya hetunika yan masə̄ṅit aṅalap ta ya śūla bisa</l>
                    <l>saṅaṅ ḍәpa davanya gə̄ṅnika satal saha kasnya murub</l>
                    <l>tumindak aṅusap lәmah ta ya manūdiṅ amuṣṭi lipuṅ</l>
                    <l>taṅan kiva maṅuṇḍa mālih tәṅәn ya mapet pamәdi</l>
                </lg>
                <lg n="5">
                    <l>huvusnika masə̄ ta yaṅgәlәm arәs muvah iṅ lumihat,</l>
                    <l>matanya mavәlū mabaṅ kadi ta sūrya sәḍәṅ dumilah,</l>
                    <l>cihah ta mahamah vulat ryaku nihan ta lipuṅku murub,</l>
                    <l>umatyana ri ko vikū narakajanma na liṅnikahәn.</l>
                </lg>
                <lg n="6">
                    <l>narendra matihaṅ śarottama tәlas pinasaṅnira ya,</l>
                    <l>tulak tala minuṣṭi rovaṅika bāyu masātma śara,</l>
                    <l>aṅinya mamusus gunuṅ kabarubuh gumuruh kumәtug</l>
                    <l>punah sahananiṅ tahәn kadi lәbū kumukus ya katūb</l>
                </lg>
                <lg n="7">
                    <l>ikaṅ nalamalāṅadәg kavәvәṅәn ti tәṅahniṅ aṅin</l>
                    <l>pәtәṅ tәkap i śaktiniṅ śarana bāyu masātma śara</l>
                    <l>anusmaraṇa tan surudnika hilaṅ tikaṅ astra katub</l>
                    <l>tikәl kahabalaṅ ta śūlanika sāk tumibeṅ jaladhi</l>
                </lg>
                <lg n="8">
                    <l>umūr ya sakarәṅ madan manah acintya vara prabhava,</l>
                    <l>aneka vәkasiṅ kaśaktin atikādbhuta riṅ katara,</l>
                    <l>vәnaṅ gumәsәṅeṅ sarāt sahananiṅ surajanma kabeh,</l>
                    <l>savaṅnya kadi saptasūrya dumәlə̄ tәkaniṅ pralaya.</l>
                </lg>
                <lg n="9">
                    <l>yadin maluya śūnya taṅ bhuvana denya na lor na kidul</l>
                    <l>lāvan ta ya lәmah laṅit hilaṅa denya tәkeṅ jaladhi</l>
                    <l>yan ahyuna ta meman iṅ samara liṅnya ya dadyakәna</l>
                    <l>ya hetunika yan payoga humәnәṅ ya maṅeka hiḍәp.</l>
                </lg>
                <lg n="10">
                    <l>enak mara hәniṅnya tan dva manarira bhaṭāra kala,</l>
                    <l>agə̄ṅ dumudug iṅ laṅit ruhur ikāmәkasīṅ aruhur,</l>
                    <l>taṅanya gumagap surālaya kavәs tikaṅ indrapada,</l>
                    <l>hyaṅ arka matakut kasuṇḍul alayū sumurup makucәm.</l>
                </lg>
                <lg n="11">
                    <l>lumaṅkah aṅalor kahәnti katikaṅ bhuvanāṇḍa kabeh,</l>
                    <l>kasat bañunikaṅ samudra tinavunya ri jə̄ṅnya pisan,</l>
                    <l>ivaknika katūt kasaṅsaṅ i sukunya pәsut vuhaya,</l>
                    <l>hanan kaburayut kasambit i vulunya savaṅ kapukәt.</l>
                </lg>
                <lg n="12">
                    <l>lәmah pracalitākәdut kadi ginañjuh ikaṅ pṛthivī,</l>
                    <l>hanān kadi midə̄ṅ tikaṅ bhūvana denya tәkeṅ gagana,</l>
                    <l>gunuṅ kadi bitin pracaṇḍa gumivaṅ kadi cakra midәr,</l>
                    <l>rәbah kabarubuh tikaṅ kayu kabeh sahaneṅ acala.</l>
                </lg>
                <lg n="13">
                    <l>paḍāvrәg alayū tapatapa haneṅ hiriśūnya vana</l>
                    <l>kasuṅsaṅ apuyәṅ kajәmbak avalik hana kontal adoh,</l>
                    <l>hanan vuvus i matya liṅnika vuruṅ yan aminta tuluṅ,</l>
                    <l>vaneh muna vuruṅ ndatan tulus apan ya masambat avū.</l>
                </lg>
                <lg n="14">
                    <l>samaṅkanani śaktiniṅ nalamalā mәpәkīṅ bhuvana,</l>
                    <l>ndatan tuhu bhisanya pan kali hinernya yadin mijila,</l>
                    <l>kunaṅ pva tәkap iṅ kamārkhan i hatinya pәtәṅ sumaput,</l>
                    <l>ya hetunika yan parāharәp anirnakәneṅ nṛpati.</l>
                </lg>
            </div>
            <div type="canto" n="36" met="(?) jagatī group ᵕᵕ| ᵕᵕ| ᵕᵕ| ᵕ⏓ [12]">
                <lg n="1">
                    <l>nṛpaāputra madan sira yoga sandhi,</l>
                    <l>matutur pavarah hyaṅ anaṅga ṅūni,</l>
                    <l>ri katattvanikaṅ kala śisya durga,</l>
                    <l>ya dumeh sira met tanaṅ astra siddhi.</l>
                </lg>
                <lg n="2">
                    <l>humәnәṅ ta narendra maṅekacitta,</l>
                    <l>patitisniṅ acintya tәlas pinәh ya,</l>
                    <l>pinasaṅnira taṅ vara pañcatīrtha,</l>
                    <l>makagәgvan ikaṅ taya śūnya laṅgәṅ.</l>
                </lg>
                <lg n="3">
                    <l>ri huvusniṅ amiśra śarīra śūnya,</l>
                    <l>manarīra ta saṅ hyaṅ aṅekapakṣa,</l>
                    <l>bhuvanāṇḍa kabeh humәnәṅ katikṣṇan,</l>
                    <l>tәkapiṅ nala cintamaṇi samādhi.</l>
                </lg>
                <lg n="4">
                    <l>sumәnə̄ ta bhaṭāra jagat pramāṇa,</l>
                    <l>sakarī nāda niṣkala sūkṣmatattva,</l>
                    <l>mapa rūpa bhaṭāra rikaṅ samaṅkā,</l>
                    <l>taya varṇa luput sira yan vinastu.</l>
                </lg>
                <lg n="5">
                    <l>savulatnikanaṅ kala śisya durga,</l>
                    <l>ri narendra katon bhaṭāra denya,</l>
                    <l>maṅadәg ri lalāṭa narendraputra,</l>
                    <l>kadi teja sәnə̄nira sarvavarna.</l>
                </lg>
                <lg n="6">
                    <l>ya dumehnikanaṅ kalā yan mavәdya,</l>
                    <l>matakut ri bhaṭāra jagat gurutva,</l>
                    <l>sira teki vәkasniṅ anṛṣṭi siddhi,</l>
                    <l>ya dumehnika yan matakut katona,</l>
                </lg>
                <lg n="7">
                    <l>malayū tikanaṅ kalā keraṅan ya,</l>
                    <l>masәnə̄tan amor ya riṅ antarikṣa,</l>
                    <l>maṅguhuh ya maliṇḍuṅan iṅ ganākrәp,</l>
                    <l>sumave riṅ aran pravarārya pārtha.</l>
                </lg>
                <lg n="8">
                    <l>ndah ayay mara koṅ asu pārtha mūdha,</l>
                    <l>pakaśatrunikiṅ kala śaktimanta,</l>
                    <l>vinaliṅmu tatan pamahāku maṅke,</l>
                    <l>tan umātya ri ko pvāku kaṣṭa hīna,</l>
                </lg>
                <lg n="9">
                    <l>hәlәm iṅ kali yan vijilāku riṅ rāt,</l>
                    <l>kalakeya tikā ṅaranaṅkva tan len,</l>
                    <l>tiga sanak ikaṅ kala dadyanaṅkva,</l>
                    <l>irikākun umatyana pāṇḍava rva.</l>
                </lg>
                <lg n="10">
                    <l>hana rākṣasa sūkṣma hulunku śakti,</l>
                    <l>manamāna kәdə̄ ya ta dadyananya,</l>
                    <l>ri hatinta tikān umahanya tan len,</l>
                    <l>ya dumadyakәnāmana citta mūrkha.</l>
                </lg>
                <lg n="11">
                    <l>irikākun umәtva sakeṅ madanta,</l>
                    <l>taya śūnya tikā havanaṅkva tan dva,</l>
                    <l>ndan i vādamu sānak akun pamәṅan,</l>
                    <l>kali yekana herakәnaṅkva maṅke,</l>
                </lg>
                <lg n="12">
                    <l>ya ta pājar ikaṅ kala śisya durga,</l>
                    <l>ri narendra mulat sira tan vigāni,</l>
                    <l>atәhәr tikanaṅ kala mūr vināśa,</l>
                    <l>kadi megha paḍanya hilaṅ kalahrun.</l>
                </lg>
                <lg n="13">
                    <l>ri hilaṅnikanaṅ kalā śisya durga,</l>
                    <l>kavәṅan ta narendra tumon hilaṅnya,</l>
                    <l>kadi riṅ svapәnekia hilaṅnya sūkṣma,</l>
                    <l>tәkapiṅ nala cintamaṇin samādhi.</l>
                </lg>
                <lg n="14">
                    <l>ya dumeh sira saṅ viku tan maṅela,</l>
                    <l>masamādhi tatan katәṅәr pamūjā,</l>
                    <l>ndan acintya lәkasnira sūkṣma teka,</l>
                    <l>vәnaṅ ekaśarīra sirāṅ payajña.</l>
                </lg>
                <lg n="15">
                    <l>iva maṅkana tā nṛpaputra pārtha,</l>
                    <l>paṅalahnira rākṣasa tan śarāstra,</l>
                    <l>aradin ya masimpәn alit pamāti,</l>
                    <l>sira yogya tinūt sira denta dhīra.</l>
                </lg>
                <lg n="16">
                    <l>irikā ta narendra madan lumampah,</l>
                    <l>ḍatәṅeṅ patapan kahanan munīndra,</l>
                    <l>savarah hyaṅ anaṅga tinūt nireka,</l>
                    <l>maṅavetan anūt sira jə̄ṅ iṅ agra.</l>
                </lg>
            </div>
            <div type="canto" n="37" met="basantatilaka]">
                <lg n="1">
                    <l>maṇḍәg ta lampah ira deni gәrәhnikaṅ lvah,</l>
                    <l>lvir śabdaniṅ kala humuṅ juga paṅiḍәpnya,</l>
                    <l>nәr tvasnirāṅaṅәnaṅәn humәnәṅ katikṣṇan,</l>
                    <l>dvandvan sirā rәṅәrәṅәn tәkapiṅ piśāca.</l>
                </lg>
                <lg n="2">
                    <l>yekan lumampah anusup sira halas gə̄ṅ,</l>
                    <l>akveh tikaṅ vinulatan paḍa rāmya śobha,</l>
                    <l>kayvanya kapva masәkar manәḍәṅ kabehnya,</l>
                    <l>kumbaṅ tumāp riya hanan vahu mūr tan andәl.</l>
                </lg>
                <lg n="3">
                    <l>mraknyāṅiriṅ ri paṅ ikaṅ kayu teja mәbaṅ,</l>
                    <l>svecchātәhәr ya manisik mamivir hәlarnya,</l>
                    <l>lyan tekanaṅ maṅiḍukus maturū tan imba,</l>
                    <l>siṅsal hәlarnya kasilir gumilap hijonya.</l>
                </lg>
                <lg n="4">
                    <l>luṅghā ta lampah ira saṅ nṛpaputra pārtha,</l>
                    <l>yekān kapaṅgih ikanaṅ lvah agə̄ṅ pavitra,</l>
                    <l>tustusnikaṅ bañu sakeṅ vukir indrakīla,</l>
                    <l>madrәs hilīnya mahәniṅ kadi nīla molah.</l>
                </lg>
                <lg n="5">
                    <l>yekan patīrtha sira saṅ nṛpaputra pārtha,</l>
                    <l>tri śādyaniṅ maśuci lakṣana len rahupnya,</l>
                    <l>sampun maṅastuti sirāyuga mudra cakra,</l>
                    <l>madyus ta saṅ nṛpatiputra tәhәr makәmkәm.</l>
                </lg>
                <lg n="6">
                    <l>agrah maṅel gәyuh ikaṅ suku len śarīra,</l>
                    <l>maṅkәp gigirnira maṅel tәkapiṅ mayuddha,</l>
                    <l>lāvan tigaṅ vәṅi lavasnira tan kәneṅ mrәm,</l>
                    <l>mvaṅ tan kәneṅ nasi dumeh sira luhyaṅ ambәk.</l>
                </lg>
                <lg n="7">
                    <l>rūkṣāvәnәs kadi vavar tikanaṅ śarīra,</l>
                    <l>ṅrәsnyan pukah kukunikaṅ suku lot kasaṇḍuṅ,</l>
                    <l>yekan kinə̄m tәhәr sinusur lәmahnya,</l>
                    <l>vuṅkal hitәm ya ta paluṅguhaniṅ makәmkәm.</l>
                </lg>
                <lg n="8">
                    <l>mәntas ta saṅ nṛpatiputra tәlasnirādyus,</l>
                    <l>enak ta buddhinira denya tәlas matustus,</l>
                    <l>somyākәmul maṅiḍukus ta sirān paluṅguh,</l>
                    <l>ri vitnikaṅ kayu manis masamīpa señjaṅ.</l>
                </lg>
                <lg n="9">
                    <l>ṅkā teka saṅ nṛpati yan humәnәṅ maṅunṅun,</l>
                    <l>monәṅ ri saṅ babu lavan kala len saṅ antәn,</l>
                    <l>yekāsәkәl ri hati luh tәmahanya tan dva,</l>
                    <l>madrәs vәtunya ri matāmuharosah aṅlih.</l>
                </lg>
                <lg n="10">
                    <l>maṅkin sirāṅisәkisәk sәsәgәn tan ampәt,</l>
                    <l>kāṅәn sarāmyaniṅ amukti tәkapnireka,</l>
                    <l>lāvan rarasniṅ inucap tәkapiṅ vvaṅ adyah,</l>
                    <l>maṅkin tikaṅ hati pәtәṅ hibәkan laronәṅ.</l>
                </lg>
            </div>
            <div type="canto" n="38" met="mṛdukomala">
                <lg n="1">
                    <l>saṅ nṛpātmaja taṅeh laranira yan,</l>
                    <l>tūt ta riṅ lara hiḍәpnira vulaṅun,</l>
                    <l>yeka hetunira yan paṅaṅәnaṅәn,</l>
                    <l>vitnikaṅ kayu pinetnira riṅ ati.</l>
                </lg>
                <lg n="2">
                    <l>sampuniṅ lara hilaṅ tәkap ira saṅ,</l>
                    <l>phalgunāmuhara citta kadi maṇik.</l>
                    <l>dhīraniṅ hati pinәh lagi tinutur,</l>
                    <l>yeka hetuni manahnira malicin.</l>
                </lg>
                <lg n="3">
                    <l>vahvadan siran umaṅkata maṅadәg,</l>
                    <l>yeka yan kasuririṅ sira mapuyәṅ,</l>
                    <l>deni tisnikaṅ avak tәhәr alapā,</l>
                    <l>yeka hetuni panonira na kunәṅ.</l>
                </lg>
                <lg n="4">
                    <l>tana vavaṅ sira lumampah apan aṅel,</l>
                    <l>dohnikaṅ parana yeka vinulatan,</l>
                    <l>tūt hiriṅ lakunirān panәbunәbu,</l>
                    <l>tovi mār suku nirāpamuhara lon.</l>
                </lg>
                <lg n="5">
                    <l>mogga tāphala ratәṅ vahu tumiba</l>
                    <l>naṅka duryan atasak sәḍәṅ amanis</l>
                    <l>yeka teka hinalapnira pinaṅan</l>
                    <l>tuṣṭa tāmbәk ira māri kaṅәlihan.</l>
                </lg>
                <lg n="6">
                    <l>tovi yan tinahapan bañu mahәniṅ</l>
                    <l>yeka hetuni manahniran asiga</l>
                    <l>sampun enak ika taṅ manah umәnәb</l>
                    <l>yeka yan lumaku saṅ nṛpatanaya</l>
                </lg>
                <lg n="7">
                    <l>tūt gәgәr lakunirān panәmu laṅə̄</l>
                    <l>ton tikaṅ sakaparәk ri havanira</l>
                    <l>kayvan iṅ vana kabeh paḍa masәkar</l>
                    <l>bāna taṅguli rurū tәkap iṅ aṅin</l>
                </lg>
                <lg n="8">
                    <l>śīghra lampah ira saṅ nṛpatanaya</l>
                    <l>jə̄ṅnikaṅ gunuṅ agə̄ṅ kahalivatan</l>
                    <l>kīrṇa taṅ vinulatan pamuhara kuṅ</l>
                    <l>paṅnikaṅ kayu kabeh paḍa tumayuṅ</l>
                </lg>
                <lg n="9">
                    <l>priṅ pәtuṅ hana vuluh gәbaṅ atuha</l>
                    <l>priṅ pәsiṅ hana pisaṅ gaḍiṅ aphala</l>
                    <l>len tikaṅ kayu talok hana kaludan</l>
                    <l>lvā jirәt hana kәbәn paḍali vuni</l>
                </lg>
                <lg n="10">
                    <l>jaṅga hambavaṅ i sornya hana ririh</l>
                    <l>poh limus hvit aritih vilah ariṅin</l>
                    <l>añjavar vruha limo hana nalәkәt</l>
                    <l>jāti kumbili tabāṅ vvah ika maṅap</l>
                </lg>
                <lg n="11">
                    <l>len haneṅ aṅkāna muvah ya vinulatan</l>
                    <l>biṅla muṅguh i kuvuṅnya vahu muṅup</l>
                    <l>mvaṅ vvah iṅ kәpoh ikāmlәkah amirah</l>
                    <l>mesi tuṅgal amaṅun turida lulut.</l>
                </lg>
                <lg n="12">
                    <l>jambv abāṅ sәkar ikā ya ta mavulu,</l>
                    <l>vok hanonya magatәl vvah ika lurū</l>
                    <l>maṅhәmu ḍaṅus ujaṅnya katitisan</l>
                    <l>lyab vәrәhnya maputih lagi tumitis.</l>
                </lg>
                <lg n="13">
                    <l>len tikaṅ kararapārәpa maṅayuk</l>
                    <l>pādapāṅlih avәnәs tәkap iṅ aṅin</l>
                    <l>maṅlәyәp matanikaṅ kidaṅ aturū</l>
                    <l>lvir katus bañunikaṅ vulakan asat</l>
                </lg>
                <lg n="14">
                    <l>nyā taṅ aṅrimaṅakәn ri manah ira</l>
                    <l>lvirnikaṅ kadi mahā maṅiṅiniṅin</l>
                    <l>riṅ nṛpātmaja mapәk i manahira</l>
                    <l>denya śoka sira mepu kasih arәp</l>
                </lg>
            </div>
            <div type="canto" n="39" met="mṛdukomala   | ᵕᵕ| ᵕᵕ| ᵕᵕ| ᵕᵕ| ᵕᵕ⏓ [18]">
                <lg n="1">
                    <l>tan ngeh yan caritan laṅə̄nikaṅ alas paḍāmuhara kuṅ</l>
                    <l>luṅhā lampah irā nṛpātmaja matūt gәgәr lәṅit adoh</l>
                    <l>ṅkāne himbaṅ ikaṅ vukir hana ta pājaran kavulatan</l>
                    <l>rāmyārūm racaṇanya sarva kusumānәḍәṅ mrik umiṅiṅ</l>
                </lg>
                <lg n="2">
                    <l>ṅkā tekā nṛpaputra yan penәmu bhikṣukāmava raga</l>
                    <l>paksāmeta gaṅan hiḍәpnira ya hetuniṅ mariṅ alas</l>
                    <l>sahyāṅiṇḍitakәn patil sira matūt hiriṅ tan ahili</l>
                    <l>maṅso śīghra narendra yan laku mareṅ sirātañataña</l>
                </lg>
                <lg n="3">
                    <l>dū saṅtabya rānak mpu saṅ tapa, magantya ta mpu sakarәṅ</l>
                    <l>ndā mahyun varahәn ṅhulun ri ṅaraniṅ vanāśrama katon</l>
                    <l>lāvan teki ṅaran saṅ ugratapa yogya pājara tәmәn</l>
                    <l>tasyasih pva bapaṅku mājara ri saṅhulun dugaduga</l>
                </lg>
                <lg n="4">
                    <l>nān liṅ saṅ nṛpaputra yekan aṅadәg ta saṅ tapa mulat</l>
                    <l>yatnālepana teki yan kamәna mājarātvaṅ ararәm</l>
                    <l>dū sojarni bapaṅku tan hana vaneh sireki vinuvus</l>
                    <l>śrī dvaipāyana nāma saṅ pinakaliṅganiṅ sapatapan</l>
                </lg>
                <lg n="5">
                    <l>lāvan teki garanyaṅ āśrama riṅ iṅgitāmṛtapada</l>
                    <l>kakhyāti vinuvus patīrthanira saṅ mamet kalәpasәn</l>
                    <l>vastu byakta pavitra māṅilaṅakәn gәlәhniṅ umara</l>
                    <l>nān liṅ saṅ tapa śīghra yan laku muvah mareṅ halas agə̄ṅ</l>
                </lg>
                <lg n="6">
                    <l>enak buddhini saṅ nṛpātmaja təkapnira mpu mavarah</l>
                    <l>yekādan sira yan lumakva ḍatəṅe mahārəṣivara</l>
                    <l>ṅkā tekā nṛpaputra yan ḍatəṅ i jə̄ṅ munīndra karuṇa</l>
                    <l>yatnāmbah acāmanā ləmah i pāda saṅ yativara</l>
                </lg>
                <lg n="7">
                    <l>ṅkān śīghrā maṅadəg munīndra maməkul ri saṅ nṛpasuta</l>
                    <l>om vuṅsuṅku sabhāgya yan təka putuṅku liṅ munivara</l>
                    <l>atyanteki giraṅku denta putu yan ḍatəṅ riṅ acala</l>
                    <l>ndah ṅke ṅke taśileṅ patāraṇā nā liṅnirāgəməgəmən</l>
                </lg>
                <lg n="8">
                    <l>sākṣāt riṅ svapəne ḍatəṅ nṛpati tan pasaṅkan inucap</l>
                    <l>ndātan kram kita yan tinonku kadi rūpaniṅ prihatina</l>
                    <l>toh vuṅsuṅku mapeki donani ḍatəṅta riṅ kadi kami</l>
                    <l>dak pājar ta putuṅku riṅ daməlā liṅ munīndra mavuvus</l>
                </lg>
                <lg n="9">
                    <l>yekān śīghra narendra mājar atəhər ta luhnira mijil</l>
                    <l>hasrət śabda nirāvarah təkap ikaṅ taṅis pva masəkəl</l>
                    <l>pun dharmātmaja yan hilaṅ kəna binañcaneṅ dyutanikā</l>
                    <l>de saṅ korava duṣṭa tan hana vaneh mamet kirakira</l>
                </lg>
                <lg n="10">
                    <l>kālap taṅ pura len sabhūṣaṇa maṇik tut āsana rikā</l>
                    <l>lāvan dṛvya huvus təlas paḍa haneri pun kurupati</l>
                    <l>ṅkā luṅhā ṇṛpa dharmaputra mara riṅ pradeśa masənə̄t</l>
                    <l>kasyāsih makəmul carik paḍa matuntunan kadi tavan</l>
                </lg>
                <lg n="11">
                    <l>ṅkā ta prāpta sira mpu dhomya kalavan saṅ ārya vidura</l>
                    <l>śokāśā manaṅis tumon kasih arəpnikaṅ lima suta</l>
                    <l>mvaṅ devī ibuni ṅhulun sira tumūt kapāpa kaluṣa</l>
                    <l>“tan śobhā mapupul kabeh sira lavan saṅ ārya vidura</l>
                </lg>
            </div>
            <div type="canto" n="40" met="viṣamara ᵕᵕ| ᵕᵕ| ᵕᵕ| ᵕᵕ| ᵕᵕ⏓ [15]">
                <lg n="1">
                    <l>“dvan ikin ḍatəṅ ra putu saṅ munīndra ri sira</l>
                    <l>“inutusni saṅ nṛpati dharmaputra katika</l>
                    <l>kalavan munīndra rəṣi dhomya tan hana vaneh</l>
                    <l>maṅutus mareṅ vukir ameta śūnya patapan</l>
                </lg>
                <lg n="2">
                    <l>vukir indrakīla patuduhnireki parana</l>
                    <l>riṅ amet anugraha bhaṭāra rudra saphala</l>
                    <l>kalavan ri pādanira yogya māsiha təmən</l>
                    <l>ya ta liṅnira mpu rəṣi dhomya yan mapitutur”</l>
                </lg>
                <lg n="3">
                    <l>nā vuvus narendra saha luh nirādaravayan</l>
                    <l>humənəṅ ta saṅ rəṣi savetnikaṅ lara magə̄ṅ</l>
                    <l>vəkasan munīndra mavuvus ri saṅ nṛpasuta</l>
                    <l>atərəh ta śabdanira somya mardava marūm</l>
                </lg>
                <lg n="4">
                    <l>putuni ṅhulun lalu təkapta durnaya dahat</l>
                    <l>katəkan malānaputi maṅruvat sukha magə̄ṅ</l>
                    <l>vruh akun titah juga tinūtnikaṅ hala hayu</l>
                    <l>mapa pājaraṅkva ri putuṅku menaka rəṅə̄n</l>
                </lg>
                <lg n="5">
                    <l>“pituturku ṅūni ri putuṅku sampun apagəh</l>
                    <l>“purih iṅ rumakṣa sukhaniṅ śarīra katika</l>
                    <l>“mada rāga moha ya musuhta nitya maparək</l>
                    <l>“ya ta lot mijil jagani riṅ sahiṣṇu muditā</l>
                </lg>
                <lg n="6">
                    <l>“nṛpa dharmaputra ri təlas kumavruhi rika</l>
                    <l>“dhana sama bheda guṇa karma kāma viṣaya</l>
                    <l>“naya rājanīti ṅuniveh śivāgama putus</l>
                    <l>“lalu yan kəneṅ mala vikalpa mogga vulaṅun</l>
                </lg>
                <lg n="7">
                    <l>“hana ta vvaṅ uttama vicakṣaṇa vruh aṅaji</l>
                    <l>“mapirak surūpa manəhər sujanma guṇavan</l>
                    <l>“ri samaṅkananya hana tan tulusnya rahayu</l>
                    <l>“mada rāga moha ya dumehnya tan panulusa</l>
                </lg>
                <lg n="8">
                    <l>“ndak ajar putuṅku ri katattvan iṅ kurukula</l>
                    <l>“ya dumehnya durjana kalā manahnya yan ala</l>
                    <l>“dadiniṅ surākala lavasnikaṅ vudubasu</l>
                    <l>“maharəp mamuktya ya dumehnya mūrkha satata</l>
                </lg>
                <lg n="9">
                    <l>“niyatāṅariṣṭakəna denya riṅ tribhuvana</l>
                    <l>“makasādhanaṅ kala si medi mūrti śakuni</l>
                    <l>“sabatəknya kapva ya kabehnya tan hana vaneh</l>
                    <l>”dadiniṅ kalāharəp amuktya riṅ janapada</l>
                </lg>
                <lg n="10">
                    <l>“tumurun ta sihnira bhaṭāra riṅ jana kabeh</l>
                    <l>“irikāṅutus ta sira deva pañcakuśika</l>
                    <l>“sira maṅdadī kita manāma pāṇḍava lima</l>
                    <l>“inahā mamatya kalā koraveśvara śata</l>
                </lg>
                <lg n="11">
                    <l>“minahā mamuktya rumuhun tikaṅ kurukula</l>
                    <l>“avərә pva deni panəmunya bhoga marumah</l>
                    <l>“pamatəknikaṅ kala dumehnya yān aṅunaṅun</l>
                    <l>“pinasuknikaṅ kala malūya śīrṇa pəjaha</l>
                </lg>
                <lg n="12">
                    <l>“kita teki rakva vəkasan gumanti sinivi</l>
                    <l>“irikaṅ sarāt kita viśeṣa riṅ tribhuvana</l>
                    <l>“mataṅenikaṅ lara ya kə̄lakən hananika</l>
                    <l>“makagəgvanaṅ kaviratin manahta sakarəṅ</l>
                </lg>
            </div>
            <div type="canto" n="41" met="suvaṅśapattra ⏑ ⏑ ⏑ | ⏑ ⏑ | ⏑ ⏑ | ⏑ ⏑ | ⏑ ⏑ ⏑ | ⏑ ⏑ ⏓ [18]">
                <lg n="1">
                    <l>“muvah ika rəṅvakən pitutur i ṅhulun iki ta laki</l>
                    <l>“lavalavaniṅ vənaṅ gumavayaṅ brata tapa kavikun</l>
                    <l>“daśaparamārtha taṅ takitakin manəkəta riṅ ulah</l>
                    <l>“daśamala dohakən ya pinakādi musuh iṅ atapa</l>
                </lg>
                <lg n="2">
                    <l>“kadi hana siddhaniṅ viku yadin karakətan iṅ ulah</l>
                    <l>“kabakaba len sapolahiṅ abuddhi vulatana pujin</l>
                    <l>“kadi maṅicuk manahniṅ umulat gatinika rinasan</l>
                    <l>“paməṅaməṅan hananya tuvi tan ləvihakəna təmən</l>
                </lg>
                <lg n="3">
                    <l>“daluvaṅ ikan lanā panusupan kadi vana gahana</l>
                    <l>“lagi pasənə̄taniṅ hala hajəṅ vruh aṅemukemuki</l>
                    <l>“pinakapanihnaniṅ para panəṅgahan i kaviratin</l>
                    <l>“viku kari saṅ viku ndi panəṅərta ri viku rasika</l>
                </lg>
                <lg n="4">
                    <l>“daluvaṅ ikā savaṅ maṅurusuk ri manah iṅ umulat</l>
                    <l>“dalu pamuninya tan tuhu vaneh bəcik ika ri daləm</l>
                    <l>“dalihaniṅ alpa kasyāasih ikaṅ paṅucapira vaneh</l>
                    <l>“daluvaṅ ikā sumimpən iri saṅ tuhutuhu malicin</l>
                </lg>
                <lg n="5">
                    <l>“kunaṅ apan evəh iṅ vənaṅ asevaka tulusa viku</l>
                    <l>“karaṇanikaṅ trikāya ginave ya kadi pati juti</l>
                    <l>“hana paṅahā ri saṅ viku tikaṅ gavayakəna ləvih</l>
                    <l>“phalaniṅ acintya bhakti ri bhāṭara karaṇa təvasən</l>
                </lg>
                <lg n="6">
                    <l>“dalu ta riṅ mūḍhaniṅ vvaṅ aharəp riṅ phalanikaṅ ulah</l>
                    <l>“ya ta ṅuniveh kabhaktyan iṅ inastava linəvihakən</l>
                    <l>“apan ika tan tulus juga hayunya hana halanika</l>
                    <l>“masilisilih tikaṅ hala hajəṅ kadi rahina vəṅi</l>
                </lg>
                <lg n="7">
                    <l>“pira kari hayvaniṅ viku ya tan tuhutuhu mudita</l>
                    <l>“ṅuny uni yan vvaṅ alpaguṇa nīdhana tuvin aləməh</l>
                    <l>“pravala təkāpəṅiṅ təhər aṅalpa lumicin aṅucap</l>
                    <l>“purih iṅ anak təkeṅ guru halanya lagi kajamalan</l>
                </lg>
                <lg n="8">
                    <l>“hana kari siddhaniṅ vənaṅ analpaka ri gurunika</l>
                    <l>“hana kari siddhaniṅ guru ya tan tulusa varah ika</l>
                    <l>“hana kari siddhaniṅ hayu ṅaranya yan inayamayam</l>
                    <l>“hana kari siddhaniṅ viku ya tan luməkasa matapa</l>
                </lg>
                <lg n="9">
                    <l>“mataṅ ikanaṅ ləkas juga viśeṣa tuməkakəna riṅ</l>
                    <l>“sakaharəpan kasiddha makataṅgvana manah aradin</l>
                    <l>“dalu halaniṅ hiḍəp kuṭila tan tuhutuhu luməkas</l>
                    <l>“manah anahātəmah mati kapātaka ya kapilaṅə̄</l>
                </lg>
                <lg n="10">
                    <l>“pira kari dohnikaṅ kaləpasən parananiṅ atapa</l>
                    <l>“hana kari rūpa saṅ vənaṅ anuṅgalakəna bhuvana</l>
                    <l>“ndi karika saṅ pinet syapa mamet parananiṅ umara</l>
                    <l>“kasilib ikaṅ sarāt ri kahanan saṅ amava vinava</l>
                </lg>
                <lg n="11">
                    <l>“maṅaku ta saṅ viku vruh i bhaṭāra dumadi riṅ avak</l>
                    <l>“sira satatāhurip hana riṅ aṅga ta ya hananira</l>
                    <l>“mapa kari cihnaniṅ tuməmu lāvan i katəmunira</l>
                    <l>“mapa ta ləkasni saṅ viku tuməmvakəna hananira</l>
                </lg>
                <lg n="12">
                    <l>“nihan iki rehniran katəmu de saṅ anəmu kavikun</l>
                    <l>“luput inucap tunenaṅənaṅən gatinika ri daləm</l>
                    <l>“sira ta bhaṭāra śaṅkara vibhuhnira mamənuhi rāt</l>
                    <l>“sira ta viśeṣa sūkṣma manuduh tan ilu katuduhan</l>
                </lg>
                <lg n="13">
                    <l>“nihan ika deyaniṅ matapa hayva kita paləpaləh</l>
                    <l>“alit aganal tikaṅ mala vətunya ya katuturakən</l>
                    <l>“ṅuniṅuni yan masambhava vətunya kadi kala jaya</l>
                    <l>“ləkas ika riṅ kadhīran i hatinta puruṣa pəjaha</l>
                </lg>
                <lg n="14">
                    <l>“hana ta hənūnikaṅ mala vaneh śara viṣakusuma</l>
                    <l>“araras atis rəsəp sumusup iṅ hati manusunusup</l>
                    <l>“lagi rumakət mālit ri hati mogga kadi kataluhan</l>
                    <l>“mapagəh amor iṅ ambək umijil turida raga lulut</l>
                </lg>
                <lg n="15">
                    <l>“katuturakən ta denta putu hayva kita paləpaləh</l>
                    <l>“niyata hilaṅnikaṅ tapa yadin kita para hənəṅa</l>
                    <l>jagajaga riṅ śivārcana samādhi vəkas iṅ inucap</l>
                    <l>“katəmu taman pinet gati bhaṭāra yan inaṅənaṅən</l>
                </lg>
            </div>
            <div type="canto" n="42" met="(?) triṣṭubh group"
                real="⏑ ⏑ ⏑ |   ᵕ| ⏑ ⏑ | ⏓ [11] [tristapa?]">
                <lg n="1">
                    <l>“hana ta ya vvaṅ sukha tan pamukti</l>
                    <l>“hana mamukti ndan aṅel kahīnan</l>
                    <l>“hana ya mandəl katunan ya dṛvya</l>
                    <l>“hana kahīnan ya sugih madṛvya</l>
                </lg>
                <lg n="2">
                    <l>“sukhanikaṅ jñāna viśeṣa mūlya</l>
                    <l>“yatika mandəl sukha tan rinakva</l>
                    <l>“kunaṅ ikaṅ vvaṅ sukha tan pamukti</l>
                    <l>“yatika mevəh tuduhən ta riṅ rāt</l>
                </lg>
                <lg n="3">
                    <l>“nihan ikā yogya muvah rəṅə̄nta</l>
                    <l>“puput ikaṅ kuñci rahasya yoga</l>
                    <l>“hana tutupniṅ pamasəh pamaṇḍi</l>
                    <l>“kamənani dhyāna maśucya tīrtha</l>
                </lg>
                <lg n="4">
                    <l>“huvus ikaṅ jñāna mamiṇḍa śūnya</l>
                    <l>“irika ta byakta bhaṭāra nitya</l>
                    <l>“ri pucak iṅ pūrva ta pañcatīrtha</l>
                    <l>“vruh ika polah ikaṅ aṇḍa bhūmi”</l>
                </lg>
            </div>
            <div type="canto" n="43" met="upendrabajrā ᵕᵕ/   ᵕ/ ᵕᵕ/ ⏓ [11]">
                <lg n="1">
                    <l>nahan ta pājar pravarārya bhikṣu</l>
                    <l>ri saṅ nṛpatisuta yeka śīghra</l>
                    <l>siran panəmbah manəhər prayatna</l>
                    <l>təlas mamūjā ri harəp munīndra</l>
                </lg>
                <lg n="2">
                    <l>huvus mara vruhnira riṅ samādhi</l>
                    <l>lavan titahniṅ dadi yan kabhāva</l>
                    <l>pamiṇḍaniṅ mokṣa lavan śivātma</l>
                    <l>ya teka sampun rinəgəp cinipta</l>
                </lg>
                <lg n="3">
                    <l>muvah ta pājarnira saṅ munīndra</l>
                    <l>ri deyaniṅ vvaṅ ḍatəṅeṅ girīndra</l>
                    <l>lavan tikaṅ yogya parāna rāmya</l>
                    <l>hiriṅnya vetan hana tīrtha muñcar</l>
                    <note>[dvaipāyana].</note>
                </lg>
                <lg n="4">
                    <l>"ḍatəṅ ta pūtuṅku riṅ indrakīla</l>
                    <l>"bratanta nāṅkən savulan yar dudva</l>
                    <l>"phalanya meṅgal karuṇā bhaṭāra</l>
                    <l>"maran ta siddhā vara denta putrā</l>
                </lg>
            </div>
            <div type="canto" n="44" met="(?) jagatī group"
                real="ᵕᵕ|⏑⏑| ᵕᵕ| ᵕ>⏓[12] [bhujaṅgaprayatna?]">
                <lg n="1">
                    <l>nā vuvus munīndra ri saṅ ārya pārtha</l>
                    <l>mamuhun ta saṅ nṛpati śīghra luṅhā</l>
                    <l>ḍatəṅeṅ girīndra ya pinakṣa tan len</l>
                    <l>maṅalor ta lampah ira tūt vanāgə̄ṅ</l>
                </lg>
                <lg n="2">
                    <l>saḍatəṅnireṅ gunuṅ agə̄ṅ pavitra</l>
                    <l>aruhur ta səṅkan ika durga mevəh</l>
                    <l>maṅadəg mapiṅgir aləyə̄ rinaṅkal</l>
                    <l>təkapiṅ lumampah arirī tan aglis</l>
                </lg>
                <lg n="3">
                    <l>ri ḍatəṅnire pucak ikaṅ girīndra</l>
                    <l>daśadeśaniṅ bhuvana rāmya koṅaṅ</l>
                    <l>kalavan pasir kadi laṅit bañunya</l>
                    <l>maputih katon kadi ta megha lumrā</l>
                </lg>
                <lg n="4">
                    <l>hana teka tīrtha ri hiriṅniṅ agra</l>
                    <l>ri ləbakləbaknya maratā tan alva</l>
                    <l>irikā ta saṅ nṛpati yan paṅanti</l>
                    <l>magave paṅāśrayananiṅ masādhya</l>
                </lg>
                <lg n="5">
                    <l>ri huvusniṅ āśrama tiniṅkah i jrə̄</l>
                    <l>luməkas ta saṅ nṛpatiputra pārtha</l>
                    <l>magave prayoga masamādhi deva</l>
                    <l>makataṅgvan abrata sahiṣṇu pūjā</l>
                </lg>
                <lg n="6">
                    <l>ri təlasnirājapa mamantra siddhi</l>
                    <l>humənəṅ masādhya ri bhaṭāra sūkṣma</l>
                    <l>rahiṇeṅ kuləm juga sirān pamūjā</l>
                    <l>mata tan hanaṅ lupa lanā masādhya</l>
                </lg>
                <lg n="7">
                    <l>pira tekihən lavasirān payoga</l>
                    <l>satahun ḍatəṅ ta karuṇā bhaṭāra</l>
                    <l>irikā sirān kiraṭarūpa saṅ hyaṅ</l>
                    <l>kamənāṅanugrahanaṅ astra rāja</l>
                </lg>
                <lg n="8">
                    <l>ri təlasni saṅ nṛpatiputra siddha</l>
                    <l>inanugrahan sira təkap bhaṭāra</l>
                    <l>sapaminta saṅ nṛpati yan sinūṅhan</l>
                    <l>ṅuniveh yadin muliha riṅ kamokṣan</l>
                </lg>
                <lg n="9">
                    <l>ri huvus nirān vara viseṣa riṅ rāt</l>
                    <l>jayaśatru saṅ nṛpatiputra pārtha</l>
                    <l>sira tekihən tirutirun təkapta</l>
                    <l>tuməmuṅ sinādhya təkap iṅ kadhīran</l>
                </lg>
            </div>
        </body>
    </text>
</TEI>
