<?xml version="1.0" encoding="UTF-8"?>
<?xml-model href="https://raw.githubusercontent.com/erc-dharma/project-documentation/master/schema/latest/DHARMA_CritEdSchema.rng" schematypens="http://relaxng.org/ns/structure/1.0"?>
<?xml-model href="https://raw.githubusercontent.com/erc-dharma/project-documentation/master/schema/latest/DHARMA_CritEdSchema.rng" schematypens="http://purl.oclc.org/dsdl/schematron"?>
<?xml-model href="https://raw.githubusercontent.com/erc-dharma/project-documentation/master/schema/latest/DHARMA_CritEdSQF.sch" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:lang="eng" xml:id="kakavinHarivansa">
    <teiHeader>
        <fileDesc>
            <titleStmt>
                <title type="editorial">Harivaṅśa: Digital Edition</title>
            	<title type="alt">After the edition by Teeuw (1950)</title>
            	<title type="original">Harivaṅśa</title>
                <respStmt>
                    <resp>author of digital edition</resp>
                	<persName ref="part:argr">
                		<forename>Arlo</forename>
                		<surname>Griffiths</surname>
                	</persName>
                </respStmt>
            </titleStmt>
            <publicationStmt>
                <authority>DHARMA</authority>
                <pubPlace>Jakarta</pubPlace>
                <idno type="filename">DHARMA_CritEdKakavinHarivansa.xml</idno>
                <availability>
                    <licence target="https://creativecommons.org/licenses/by/4.0/">
                    	<p>This work is licenced under the Creative Commons Attribution 4.0 Unported Licence. To view a copy of the licence, visit https://creativecommons.org/licenses/by/4.0/ or send a letter to Creative Commons, 444 Castro Street, Suite 900, Mountain View, California, 94041, USA.</p>
                    	<p>Copyright (c) 2019-2025 by Arlo Griffiths.</p>
                    </licence>
                </availability>
                <date from="2019" to="2025">2019-2025</date>
            </publicationStmt>
            <sourceDesc>
                <listWit>
                    <witness xml:id="edt">
                    	<bibl><ptr target="bib:Teeuw1950_01"/></bibl> 
                    </witness>
                </listWit>
            </sourceDesc>
        </fileDesc>
        <encodingDesc>
            <projectDesc>
                <p>Encoded in TEI according to the <ref target="{URI for DHARMA editorial conventions or page with link to Encoding Guides}">Conventions of Project DHARMA</ref></p>
            </projectDesc>
            <editorialDecl>        
                <correction>
                    <p/>
                </correction>
                <normalization>
                    <p/>
                </normalization>
                <interpretation>
                    <p/>
                </interpretation>
            </editorialDecl>
            <samplingDecl>
                <p/>
            </samplingDecl>    
        </encodingDesc>
        <profileDesc>
            <langUsage>
                <language ident="san-Latn">Sanskrit, romanized</language>
                <language ident="kaw-Latn">Old Javanese, romanized</language>
            </langUsage>
        </profileDesc>
        <revisionDesc>
        	<change when="2025-05-11" who="part:argr">added teiHeader and bibliography, corrected spellings of meter names</change>
        	<change when="2025-05-07" who="part:axja">conversion of text to TEI follows DHARMA EGC v2</change>
        </revisionDesc>
    </teiHeader>
    <text xml:space="preserve">
		<body>
			<div type="edition" xml:lang="kaw-Latn">  
<div><ab type="invocation">avighnam astu namaḥ śivāya</ab></div>

<div type="canto" n="1" met="śārdūlavikrīḍita">
<lg n="1">
<l n="1a">ṅkānê śṛṅganikaṅ vukir ṅhulun amūjâmrih madevāśraya</l>
<l n="1b">dhyāyî prāpta bhaṭāra viṣṇu hiniḍəp muṅgvêṅ səkar paṅkaja</l>
<l n="1c">siddhāniṅ kalaṅə̄n prayojananiṅ aṅgəṅ dhyāna viṣṇvarcana</l>
<l n="1d">maṅgālāniṅ avətva bhāṣita maran maṅgəh sinəṅgah kavi</l>
	 <!--<app>c) -nirâṅgəṅ ABDE; nyāna A1BD1E; d) maṅgalyā F.</app> -->

</lg>
<lg n="2">
<l n="2a">ndā tan lena tikaṅ kathâjarakəna ṇhiṇ kastavan hyaṅ hari</l>
<l n="2b">rūm-rūmən gəlarən vilāpa kakavin muṅgvêṅ ləpitniṅ karas</l>
<l n="2c">ndan dūrân kavaśâmalar ṅhulun apan sinvī kinon de haji</l>
<l n="2d">śrī dharmeśvara digjâyañ jayabhayâpañ jāti viṣṇvātmaka</l>
	 <!--<app>a) ndan A2, ndin A1BCDE; kavā B1D1E, kapā B2; d) digjayā A2D2F; jayajaya ABDE.</app> -->

</lg>
<lg n="3">
<l n="3a">tan saṅkê vihikan mara ṅhulun apan maṅgəh kaciryan tivas</l>
<l n="3b">puṣpāñjalya ri jə̄ṅ Janārdana juga ṅhiṅ don ikī tan vaneh</l>
<l n="3c">hetunyan harivaṅśaparva vaṅunən tūtən lalaṅvākəna</l>
<l n="3d">cihnāniṅ vinuruk-vuruk təkapira śrī lūn laṅə̄ riṅ laṅə̄</l> 
	 <!--<app>a) saṅkêṅ ABDEF; kadhiryan A1BDE; b) Janārndana A1BE; ikiṅ d2; c) lalāṅə̄kəna ABCDE.</app> -->
</lg>


</div>
<div type="canto" n="2" met="jagaddhita">

<lg n="1">
<l n="1a">ṅūnin kāla bhaṭāra viṣṇu dadi bhūpati pinakasurākṣaniṅ jagat</l>
<l n="1b">śūrânindya narendra kṛṣṇa paṅaran ri sira katakut iṅ parāṅmukha</l> 
<l n="1c">vetbet soma hirêkihən kula tikiṅ yadukula vasudevanandana</l>
<l n="1d">sākṣat āmṛtaniṅ sarāt siran aveh sukhan aməjahi duṣṭadurjana</l>
	 <!--<app>a) ṅūnîṅ A, ṅūṅî F; c) hikiṅ ABD1E, hiki F.</app> -->

</lg>
<lg n="2">
<l n="2a">təkvan rovaṅ irâṅəmit bhuvanavastu kakanira sirâpisaṅ hurip</l> 
<l n="2b">khyātîṅ rāt baladevanāma paḍa tan hana siriṅanirêṅ parākrama</l> 
<l n="2c">candrāditya maṅiṇḍarat karika liṅha ri siran adulur paḍâhaləp</l> 
<l n="2d">pakṣânīrṇakənan musuh kadi pətəṅ hibək asaləsək in raṇāṅgaṇa</l>
	 <!--<app>c) manindarāt F; d) asaləsak ABD1E.</app> -->

</lg>
<lg n="3">
<l n="3a">ndan sāndīpani nāma saṅ yati paṅajyanira sira tikā purohita</l>
<l n="3b">maṅgəh yan pinakāṣṭaliṅga sira tūt sumaguṇan adhikāra riṅ sabhā</l> 
<l n="3c">sākṣāt deva maheśvarâdadi sirânupama nipuṇa śāstrapāraga</l> 
<l n="3d">aṅde duhkha sirê hyaṅ indra ri ləvihni guṇanira sasat vṛhaspati</l>
	 <!--<app>a) saṇḍīpraṇi A1B1CDE; b) samaguṇa F; d) nirê ACDE, nirêṅ B.</app> -->
</lg>
<lg n="4">
<l n="4a">yapvan saṅ pinakāṅgarakṣa haji riṅ samara sahana saṅ vatək yadu</l> 
<l n="4b">saṅ mantrī kṛtavarma sātyaki samâmava sira pinakādi nītiman</l>
<l n="4c">kapvânindya mahāprabhāva sira len balanira kadi siṅha sāyuta</l>
<l n="4d">svasthaṅ śatru hatur gajəṅdra śatakoṭi karika dinəmaknya riṇ raṇa</l>
	 <!--<app>4. a) hadi A2, hajəṅ B1, haja D1; b) pinakā A1, pinakāsi BD1E, pinakêsi F; d) dhvasta F; ka A1 i.p.v. kadika A2BCDE.</app> -->

</lg>
<lg n="5">
<l n="5a">don saṅ hyaṅ hari yan dadi prabhu sumādhya ri hilaṅanikaṅ durātmaka</l>
<l n="5b">bhoma mvaṅ ratu kaṅsa kālayavanâṅharu-hara təka riṅ kadevatan</l>
<l n="5c">yâṅde trāsa ri saṅ vatək hyaṅ akuyaṅ kadi jaladha ri meghaniṅ kapat</l> 
<l n="5d">syuh denyân təkap iṅ kaśakti təkap i drəs i balanika yan panub lavan</l>
	 <!--<app>a) ndon C; b) -yavava- A1B1D1, yavavanha- A2, yavavi ha E; d) in drəs ACE; in bala CD1E; panūb avan A1BD1, panūt F.</app> -->
	
</lg>
<lg n="6">
<l n="6a">ndā tattvanya kasaṅkhya tan pəjaha deniṅ amara ṛṣi daitya dānava</l> 
<l n="6b">aṅhiṅ mānuṣa śakti ta pva pinakāntakanika pavəkas hyaṅ īśvara</l>
<l n="6c">nāhan marma bhaṭāra viṣṇu manurun dadi ratu jayaśatru śaktiman</l>
<l n="6d">tan pendah surabahni riṅ gati lanâṅgəsəṅi musuh avarṇa sāgara</l>
	 <!--<app>a) ndan CF; d) suravāgni ABCDE; riṅ tilabhāgê- c1; cālita lanâ F; labhā D1E.</app> -->

</lg>
<lg n="7">
<l n="7a">tan dvân siṅ kalanâlilaṅ sakahananya pinəjahanirêṅ samaṅkana</l> 
<l n="7b">kaṅsa bhraṣṭa sarājya kālayavana kṣaṇa gəsəṅ inupāya denira</l>
<l n="7c">aṅhiṅ bhoma turuṅ dinonira hinerakənira karaṇanya patyana</l>
<l n="7d">yapvan lagya hulahnya duṣṭa niyatanya vavanira rikaṅ yamālaya</l>
	 <!--<app>a) âlilâ A1B1C1.</app> -->

</lg>
<lg n="8">
<l n="8a">mvaṅ dug vyākula rakva buddhinira rañca ri gatiniran ahyun apriyā</l>
<l n="8b">ndā śrīmūrti hinerniran labuha marmaniṅ aṅaraṅ aṅə̄lakən smara</l> 
<l n="8c">yâṅde tan huniṅān irêriya mahâṅinak-inak apa tan ya saṅśaya</l>
<l n="8d">aṅhiṅ lot kinirenirê hati saṅ adyah amuṅarana rāmyaniṅ pura</l>
	 <!--<app>a) ndan F; kahuny D; b) marmaniṅ aṅən aṅaṅə̄lakən smara A2B1CE,
	 — alaṅa kaṅə̄n smara A1, — aṅaṅanalakən smara(?) D, laṅənaṅənaṅə̄laken B2; 
	 c) ya saṅśaya ABCDE; d) kinire-kire D2; amuṅaraba B1D1.</app> -->

</lg>
<lg n="9">
<l n="9a">ṅkānê dvāravatī ṅaranya vəkas iṅ nagara parama kādbhutâhaləp</l> 
<l n="9b">bapranya sphaṭikâruhur kadi gunuṅ paṅadəg i gupuranya bhāsvara</l> 
<l n="9c">aṅde trāsa larapnikaṅ maṇik apuy pinakapuca-pucaknya bhīṣaṇa</l>
<l n="9d">saṅ hyaṅṅarka tumuṅgaṅ arga mara liṅniṅ umulat iriyan sakêṅ adoh</l>
	 <!--<app>c) trā- ontbr. in C1; apva C1; d) of hyaṅ harka; arga F; līni C1; umulah C.</app> -->


</lg>
<lg n="10">
<l n="10a">ṅkānê heṅ vataṅan təkêṅ alun-alun maṇimaya vinaṅun paḍâruhur</l> 
<l n="10b">sākṣāt parvata bahni kapva hiḍəp iṅ lumihat i mahatəpnya kañcaṇa</l> 
<l n="10c">rantun-rantunan iṅ ghanâjajar aniṅgilis i nagaraniṅ samīraṇa</l>
<l n="10d">məltuk piṇḍa kukusnya muntab umarêṅ laṅit amaravaśaṅ surālaya</l>
	 <!--<app>b) lumiyat ABD1; pahetəpnya(p) C2, pakəkəsnya F; c) -tilis D1; 
	iṅ agara BD1; inavər ikaṅ F.</app> -->

</lg>
<lg n="11">
<l n="11a">riṅ jro pañcabale turuṅ sahananiṅ vaṅunan inuparəṅga riṅ tatur</l>
<l n="11b">aṅlīlā kayu kalpapuṣpa satatâsəkar asəmi tinandur iṅ natar</l> 
<l n="11c">kumbannyâṅrəṅ arūm tumepaṅavatiṅ mrak akirab i pucaknikaṅ gaḍuh</l>
<l n="11d">darpânavvaṅ ariṅ ri tan panas iṅ arka tinavəṅan i tejaniṅ maṇik</l>
	 <!--<app>a) ri jro CE; b) aṅilā C; nāgapuṣpa F, muspa A1, kalpapa B1; c) -i mrak C, -īmuka F; gabuh A1; d) arîri c, irîri ABDE.</app> -->


</lg>
<lg n="12">
<l n="12a">riṅ tāman talaganya sāgara pamanya riṅacaṇa karaṅnya tūt sisi</l> 
<l n="12b">nūsanyâlaləh arja sə̄k alas-alasnya kusuma sumavur marêṅ bañu</l> 
<l n="12c">prāsāda sphaṭikê təṅahnya kadi mandaragiri ñamut iṅ ghanâruhur</l>
<l n="12d">pūcaknyôjvala candrakānta minahā səpə-səpərananiṅ niśākara</l>
	 <!--<app>b) kusumavur B1; sumahur B2D1E; c) ri panaput iṅ F; aṅ ghanaṅruhur C.</app> -->
 
 
</lg>
<lg n="13">
<l n="13a">lor vetanya gunuṅ-gunuṅ hana mahantən aṅililan adoh tiniṅhalan</l> 
<l n="13b">āpan deni ruhurnya lāgi paran iṅ ləṅəṅ alək amilaṅ pasir vukir</l> 
<l n="13c">vvaṅnyâṅgīta hanâṅgupit lali maṅə̄ lumihat i ləṅəṅ iṅ nabhastala</l> 
<l n="13d">leṅləṅ ta pva bhaṭāra sūrya ri səḍəṅnira humalivat aṅrəṅə̄ kiduṅ</l>
	 <!--<app>c) âṅgapit B1E; lasi D.</app> -->


</lg>
<lg n="14">
<l n="14a">len têkaṅ paricārikā sahananiṅ vvan i daləm alaṅə̄ macaṅkrama</l>
<l n="14b">təkvan tan vruh i bhedaniṅ vəṅi lavan rahina təkap ikaṅ maṇiprabhā</l>
    <l n="14c">vyarthaṅ sītakarâkucəm kadi kameraṅən i mukhanikaṅ varāṅganā</l>
<l n="14d">āpan tiṅgal ikākutapva tuvi rājasa bari-bari pinraṅ iṅ halis</l>
	 <!--<app>a) len... ka B1; daləm umahas F; d) bari i.p.v. bari2 A1; d) tiṅhal C; rājatanaya bari F.</app> -->


</lg>
<lg n="15">
<l n="15a">maṅkā yan kahaḍaṅ marêṅ paṅuṅaṅan mədalakən i liriṅnikâṅlare</l>
<l n="15b">aṅras tvas pamuputnya pahyas i səḍaṅnya haṅun-aṅun arumpukan səkar</l>
<l n="15c">ndātan saṅka ri mākarāga niki duṣṭa kira-kiranikâpa kantara</l> 
<l n="15d">ūyut riṅ mulatê hajəṅnya niyatā kalara lagi kasaṇḍuṅên ratha</l>
	 <!--<app>a) marê B; nikâlarê BC; b) aṅrəs BDE; hamuṅari marum- F; d) oyut D; oyut yan F; mulatā abcdE; rī BD.</app> -->


</lg>
<lg n="16">
<l n="16a">hīṅanyan taya manda-manda sahanêṅ nagara maṇimaya prabhāsvara</l> 
<l n="16b">ndah svargâṅavatāra ta pva ya hade siluman iki panarkaniṅ mulat</l> 
<l n="16c">bvatniṅ bhoga kunaṅ pitanya ḍavuh iṅ kṣititala tumibā sakêṅ laṅit</l> 
<l n="16d">paṅliṅganya narendra viṣṇu sakalânurun amaluyakən jagaddhita</l>
	 <!--<app>a) iṅhanyā ABDE, iṅanya C1; c) ṇyut AD, byut BE; mitanya BCDE; d) pan liṅgāna ABCDE.</app> -->


</lg>
<lg n="17">
<l n="17a">ndān aṅhiṅ hiki citta saṅ prabhu sarāga ri gatiniran ahyun apriyā</l> 
<l n="17b">təkvan śrī baledeva yan huvus asakrama rara hayu rājaputrikā</l> 
<l n="17c">maṅkin tâsəmi rāganiṅ hati vavaṅ lumalay asəmu luṅgah iṅ gaduṅ</l> 
<l n="17d">agyâvətva səkar paveha riṅ akuṅ malara tiki manəmva rambatan</l>
	 <!--<app>a) ṅhiki B; b) akarma CF; c) āsəmi C; d) agrâ- a1; sā... B1, saksar B2, sāśnya d; maveha B2D, veha B1; malaha ABCDE.</app> -->


</lg>
<lg n="18">
<l n="18a">riṅ tāman sira yan maṅə̄ sahaja rañca katuridan i rāmyaniṅ kapat</l> 
<l n="18b">rāgī deni patərnya mandra karəṅə̄ sapaṅəsah iṅ akuṅ kinolakən</l>
<l n="18c">mātrâṅras larap iṅ naṅeṇḍah alaṅə̄ raga-ragaṅ anilib kənêṅ iraṅ</l>
<l n="18d">tān akveh rarab iṅ rərəb hana saluhniṅ apilara kapəñcar in kuku</l>
	 <!--<app>b) rāga B1CDE; c) vaṅendah D2, paṅendah F; təkêṅ karaṅ F; d) tan makveh F; kapəñcir F.</app> -->


</lg>
<lg n="19">
<l n="19a">maṅkin bhrānta rimaṅ-rimaṅ manahirâmaṅu-maṅu lali tan kəne paṅan</l>
<l n="19b">deniṅ rāga huvā tan andəl apa tan vihikananiṅ iniṣṭi konəṅa</l>
<l n="19c">mantən vruh riṅ anāgatā mvaṅ irikaṅ kira-kira dadi janma mānuṣa</l>
<l n="19d">ndan yatnân vinarah ri tattvanira ṅūni karaṇanira tan baraṅ priyā</l>
	 <!--<app>a) kənêṅ paṅan ABDE; b) deni A; apa tan vəḍi rikanaṅ F; c) irikā F.</app> -->


</lg>
<lg n="20">
<l n="20a">liṅsir pvaṅ ravi rəb ḍataṅ ta sira nārada sukha ta manah narādhipa</l>
<l n="20b">yatnâṅasvakən arghya pādya saha cāmana saha sərəh arja riṅ kajaṅ</l>
<l n="20c">ojar bhāgya ta yan sinanmataṅ asevaka ri ləmah i jəṅ mahāmuni</l>
<l n="20d">gə̄ṅ bhāgyan juga rānaka mpu ri ḍataṅ yativara kadi hisniṅ āmṛta</l>
	 <!--<app>a) pvā ravi ABDE; rəp F; b) âṅasyak ABCDE; inagya AC1DE; d) kahiḍəpniṅ ABDE.</app> -->
</lg>


</div>
<div type="canto" n="3" met="upendravajrā">

<lg n="1">
<l n="1a">na liṇnira ndah sumahur maharṣi</l>
<l n="1b">uḍuh prabhuṅkv arja dahat vuvusta</l>
<l n="1c">vruh i ṅhulun yan haji viṣṇumūrti</l>
<l n="1d">ya hetuniṅ prāpta taman vənaṅ sah</l>
	 <!--<app>1. b) prabhukv ABC1D1E; huvusta E; c) vruha F.</app> -->

</lg>
<lg n="2">
<l n="2a">səḍaṅta ṅūnin dadi rāmabhadra</l>
<l n="2b">yatna ṅhulun denta vineh sukhâgə̄ṅ</l> 
<l n="2c">hana pva yan kṛṣṇa dadinta maṅke</l> 
<l n="2d">kaṭuṅka tātan valəsa ry asihta</l>
	 <!--<app>a) səḍəṅta D; b) yata F; d) kavuṅka AB1D1E.</app> -->

</lg>
<lg n="3">
<l n="3a">tuvi pva saṅ nātha səḍəṅ prapañca</l>
<l n="3b">atən tuməmvākəna mūrtiniṅ śrī</l>
<l n="3c">huvus tikâjanma viśeṣakanyā</l>
<l n="3d">nda rukminī nāmaniran jayêṅ rūm</l>
	 <!--<app>c) tikâṅjanma B2; d) -âñjayəṅ C.</app> -->

</lg>
<lg n="4">
<l n="4a">prakāśitan bhīṣmakarājaputrī</l>
<l n="4b">tuvin pakebv ī pṛthukīrtidevī</l>
<l n="4c">ndi saṅ prabhū tan vruha ri svavarga</l> 
<l n="4d">kunaṅ yayan mājara taṅ bhujaṅga</l>
	 <!--<app>b) pratukīrti- AC1; c) nda F; svamarga F; d) yatan F; haṅ bhu- D.</app> -->

</lg>
<lg n="5">
<l n="5a">kakinta saṅ kuntabhojādhirāja</l> 
<l n="5b">sirêkahən mānak anāma kuntī</l>
<l n="5c">makāri rāma prabhū len rva seriṅ</l> 
<l n="5d">śrutaśravā mvaṅ pṛthukīrtidevī</l>
	 <!--<app>a) kuntibhoja B1D, Kuntabhujâ F; b) sirêkihən F; -arāmanātha F.</app> -->

</lg>
<lg n="6">
<l n="6a">śrutaśravā reṇa narendra cedya</l> 
<l n="6b">samogha kədva hyunirê suputrī</l>
<l n="6c">təlas jarāsandha hiner avidhya</l>
<l n="6d">hapan sirâṅhiṅ pinisiṅgih iṅ rāt</l>
	 <!--<app>a) âṅreṇa AB1CDE, cedya: vaak ceddya of ceddhya gespeld; 
	b) kədyə A1B1C1E; hyun iṅ suputrikā ABCDE; d) hapaṅ A.</app> -->

</lg>
<lg n="7">
<l n="7a">kunaṅ pasambandhan ikā mamakṣan</l>
<l n="7b">sakêṅ kaki śrī basu nāma rāja</l>
<l n="7c">sirâvəka rvaṅ siki bhūmipāla</l>
<l n="7d">vṛhadratha mvaṇ dhanaghoṣa nāma</l>
	 <!--<app>d) vṛthāṅśa yari F; damaghoṣa B2.</app> -->

</lg>
<lg n="8">
<l n="8a">vṛhadrathâputra ri śatru nātha</l> 
<l n="8b">nyataṅ jarāsandha mahāprabhāva</l> 
<l n="8c">saṅ iṅ kapiṅ rvâvêka cedirāja</l>
<l n="8d">mataṅnya tan len mamisaṅ paḍâtūt</l>
	 <!--<app>b) nyata J- B1; c) aṅiṅ? B2; d) matannya C.</app> -->

</lg>
<lg n="9">
<l n="9a">hanan pva saṅ nātha hasep[p]ramāda</l>
<l n="9b">sirêka tâtūt ya marā ri cedya</l>
<l n="9c">na liṅ maharṣin pamuhun visāta</l>
<l n="9d">pralīna riṅ sthāna nirākisāna</l> 
	 <!--<app>a) hade C2D2F; pramāddha A2BCD1, pramāṇḍa A1; 
	b) sirêṅ ka- BD; kūtənta F (?); d) riṅ kṣāṇanirêki sāna F.</app> -->

</lg>
<lg n="10">
<l n="10a">nda têki sampun vinarah saharṣa</l> 
<l n="10b">suməṅ rarasniṅ hati ləṅləṅ onaṅ</l> 
<l n="10c">byatīta mantuk sira tan vivākṣan</l> 
<l n="10d">lalūṅ dinaṅ ratri huvus kalalvan</l>
	 <!--<app>a) maharṣi  F; b) ati A1B1E; monaṅ AB1C1D1E; d) lalū dina ABCDE; kalaṅvan F.</app> -->
</lg>
</div>

<div type="canto" n="4"><note type="prosody">[a local-Javanese kṛti meter, used also in cantos 16 and 26.  ⏑ ⏑ – | ⏑ – ⏑ | ⏑ ⏑ – | ⏑ ⏑ ⏑ | ⏑ ⏑ ⏑ | – ⏑ – | ⏑ ⏓ ]</note>
<note>See Zoetmulder, Kalangwan p.462
</note>
<lg n="1">
<l n="1a">sakatambay eñjiṅ irikā narapati makire lumampaha</l>
<l n="1b">ḍatəṅêṅ sabhā nṛpati bhīṣmaka maṅalap i ratnakanyakā</l>
<l n="1c">ndan aṅel sirâṅiṅət-iṅət ləkasaniṅ umarânuṅ enaka</l>
<l n="1d">yadiyan panomaha hade matiki tan ulah iṅ tulus jaya</l>
	 <!--<app>1. b) ḍatəṅê C; c) ləkasakiṅ B1.</app> -->

</lg>
<lg n="2">
<l n="2a">mvaṅ ikin təkâlurugan aṅruraha nagara tan tahən hati</l> 
<l n="2b">valatən ta saṅ rara kisapva lari saphalaniṅ jayên raṇa</l> 
<l n="2c">tunaraśmi tan hana laṅə̄nya luput i raras iṅ karāsikan</l>
<l n="2d">viphala prayāsa rakət iṅ smara turida ya tan paluṅ laṅə̄
</l> 	 <!--<app>b) kisapvana ri(?) D2; d) pvayāsa  A2(?).</app> -->

</lg>
<lg n="3">
<l n="3a">ya mataṅnya yukti naya sūkṣma ləkasakəna liṅnirê hati</l> 
<l n="3b">kirimən vilāpa sakarəṅ paṅavihikana kūṅ i putrikā</l>
<l n="3c">yan umom prayojana maran hañaṅakəna ri tambvaṅ iṅ vulan</l> 
<l n="3d">athavā yadin vihaṅa tan vuruṅa vəlinən iṅ praṅ adbhuta
</l>	 <!--<app>a) mataṅ ya C; c) tambaṅ D1.</app> -->

</lg>
<lg n="4">
<l n="4a">tadanantarā dələ-dələn mara siraṇ utusən lumampaha</l>
<l n="4b">bhayaniṅ havan ya katahā palagan alas atītadurgama</l> 
<l n="4c">ya mataṅnya bhṛtyanira kāsihira hinaranan priyambada</l> 
<l n="4d">yatikā kinonira səḍəṅ vinisikan irikaṅ prayojana</l>
	 <!--<app>a) dalə-dələn C1; maṅutus F; c) mataṅ ya C; hinaran B1; d) irikā C.</app> -->

</lg>
<lg n="5">
<l n="5a">paṅucapnirân laku silih sakarəṅ iki manahku tâgya sih</l> 
<l n="5b">ndak utus parā ṅkana ri kuṇḍinanagaranirârya bhīṣmaka</l> 
<l n="5c">hana rakva ratnaduhitā kəmitanira səḍaṅ manohara</l> 
<l n="5d">yatikôpadin səmuni kūṅnya maran ahalən iṅ vulat maliṅ</l>
	 <!--<app>a) ânaku CF; tāsyasih F; b) ndan utus AB1CDE; kuṇḍika- A1B1D1E; 
	niyārya C, -kanāgaranirahārya F; d) -patin A1, -kâpadin A2BCDE; ahaləp F.</app> -->

</lg>
<lg n="6">
<l n="6a">yan alūṅa sinvam iṅ aśoka vinisikan i gəntər iṅ patər</l>
<l n="6b">ḍatəṅā kuləm haku hanīsa sumilib iri tambvaṅ iṅ vulan</l> 
<l n="6c">yan iṅe lvir elika səkarniṅ asana kinirim-kirim riris</l> 
<l n="6d">kayuhənkva tapva rurahən sakahanan ika tan tahən laṅə̄</l>
	 <!--<app>a) hana F; alūṅha ABDE; b) kuləp C; hanissa sumiliba (F) ri tambaṅ C; c) iṅai c; raris C1.</app> -->

</lg>
<lg n="7">
<l n="7a">na vuvusnirâsəmu kalib tuhun ikaṅ inutus vicakṣana</l> 
<l n="7b">vruh iṅ iṅgita ndan amuhun maluy aris avuvus kṛtâñjali</l>
<l n="7c">mvaṅ ikaṅ vilāpa vinavanya saha kanaka ratna bhūṣaṇa</l>
<l n="7d">pva ya si pravīraja ṅaranya ya dulur ika rākṣakêṅ bhaya</l>
	 <!--<app>a) niraṅ səmu ABCD1E; c) vinavan saha A, vinavanya sahana C1; naya(?) A2D, vaya F.</app> -->

</lg>
<lg n="8">
<l n="8a">avivākṣitan mara lakunya lavan ika lavasnya riṅ havan</l> 
<l n="8b">naranātha kāri sivuhən savəṅi-savəṅi saṅśayâləṅə̄ṅ</l> 
<l n="8c">hana yan mahâṅikət-ikət panalimurira ləṅləṅ iṅ hati</l>
<l n="8d">pamavan ri kiṅkiṅira tan dva luluy avətu sambat iṅ rimaṅ</l>
	 <!--<app>a) 1x savəṅi A1BD1, savəṅi-vəṅi D2.</app> -->
</lg>

</div>
<div type="canto" n="5" met="jagaddhita">

<lg n="1">
<l n="1a">māskv induṅ riṅ apan katiṅhalana rūmta vinuni ri kalāṅən iṅ kapat</l>
<l n="1b">romantêki hanêṅ ghanâhirəṅ avas kahanan i paṅucapta riṅ patər</l>
<l n="1c">byaktā həntinikaṅ niśākara mukhanta hinəmuk-əmukan himânipis</l>
<l n="1d">kiṅkiṅkv āṅalaya ndatan pagaməlan tuna-tuna muharâṅgagap tavaṅ</l>
	 <!--<app>a) ripan a1; kalaṅvan F; b) hanê c; himâhirəṅ F; c) nika abdE; hinə-
	mukan A1; d) aṅhalaya ABDE; puvara ABDE, muvara C, puhara F.</app> -->

</lg>
<lg n="2">
<l n="2a">yan petənkva manis-manista niyatêki hana ri madhuniṅ səkar miṅiṅ</l>
<l n="2b">mvaṅ rūm-rūmta ri sāriṅiṅ kusuma tan vuruṅ amənuhi harṣaniṅ rimaṅ</l>
<l n="2c">təkvan lakṣmya raras-rarasta ri hatiṅkun umulati laṅə̄niṅ ambara</l> 
<l n="2d">āpan tapvan avas hajə̄ṅta hinajap lagi dadi kakavin sakêṅ hiḍəp</l>
	 <!--<app>a) diyatê- C1; tanari F; c) -ta hamaṅun ṅrəs umulati F; laṅə̄ṅ ambara B1.</app> -->

</lg>
<lg n="3">
<l n="3a">nāhan vastuni denirâṅikət-ikət ginuritakən i pattraniṅ puḍak</l>  
<l n="3b">tan saṅkêṅ kinire mijil-vijil iṅ ambək abayaṅan anūtakən laṅə̄</l>  
<l n="3c">gəṅniṅ rāga kunaṅ ya kāraṇanikan lagi vinaca-vaca ndatan padon</l>
<l n="3d">mavvat bhrānta  hanan maṅə̄ karakətan sira maṅucap-ucap lavan tika</l>
	 <!--<app>a) aniṅèt-iṅət CF; b) sakêṅ BCDE, saṅkê F; vilil iṅ A1BDE; anayaṅan A2?D1; d) ni rāga D.</app> -->
</lg>

</div>
<div type="canto" n="6" met="sragdharā">

<lg n="1">
<l n="1a">byātītan saṅ maṅə̄ herakəna sira kakuṅ rukmiṇī têki varṇan</l>
<l n="1b">tan ryamban bhrānta  ləṅləṅ sira muvah alaṅə̄  śoka tontonən onaṅ</l>
<l n="1c">āpan jātismara vruh ri kacaritanira śrīmahājanmakanyā</l>
<l n="1d">tan don iṅ ṣaḍpadêṅ campaka pinalarirê mūrti saṅ hyaṅ hupendra</l>
	 <!--<app>a) siran akuṅ F; b) onəṅ A; c) -ñ janma- F.</app> -->

</lg>
<lg n="2">
<l n="2a">hetunyan rājaputrī dadinira hararas katvaṅ iṅ puṣpa sālas</l> 
<l n="2b">təkvan śrī bhīṣmaka khyāti yayahira jayânindya śūrêṅ raṇāṅga</l> 
<l n="2c">marmanyan sə̄k ikaṅ mas pirak i sira lavan bhūṣaṇânekavarṇa</l> 
<l n="2d">tar sākṣāt svarga rîkaṅ ləvih i haləp ikaṅ taṅ kaḍatvan bhinukti</l>
	 <!--<app>a) etunya B1D1; b) nyāti AB1CDE, jāti[?] B2; nyâtiśayayah C; yalah D; c) ika c; 
	d) nīkaṅ AE, nika BD, riṅ ka C; hetunyan svarga sākṣāt ləvih i haləp ikā F.</app> -->

</lg>
<lg n="3">
<l n="3a">ndātan pâṅde sukhê tvasnira sivuhən apan tan tumon janma saṅ hyaṅ</l>
<l n="3b">tovin sampun karəṅvâta siran atəmahan kṛṣṇa śūrânivārya</l>
<l n="3c">nāhan tâṅde rimaṅ ndin vənaṅa lumihatâpan sirâdoh saka ṅka</l>
<l n="3d">priṅgâlas lvah tuhun durgaman ahələtira ṅhiṅ katonêṅ paṅipyan</l>
	 <!--<app>a) sivuhan A1B1C1D1E; karəṅə̄ ABCDE; c) ṅke A2D2; d) katonê BD2, katonaṅ C.</app> -->

</lg>
<lg n="4">
<l n="4a">maṅkin ləṅləṅ sira bhrānta  mahas aməṅ-aməṅ riṅ taman karva ceṭi</l>
<l n="4b">ṅhiṅ kāsih kesarīnāma vihikan i hulah sânukânê suputrī</l>
<l n="4c">ndān mūlanyâharəp milva pəjaha ri sənəṅnyâṅləṅəṅ riṅ vanâdri</l> 
<l n="4d">sihniṅ reṇâṅajap kāraṇanika vinavê jəṅ nirâpan təkāsih</l>
	 <!--<app>a) siran C; bhramanta D; b) kecarī F; sāsukānê ABDE; c) âṅləṅī ACE, 
	aləṅi B1, āləṅi B2, aləṅə D; d) tāraṇa A1B1C1DE; aṅhiṅ sihniṅ yayah reṇanikana vinave F.</app> -->

</lg>
<lg n="5">
<l n="5a">ri vvitniṅ nāgapuṣpa ndan irika ta sirâliṅgih aṅlīla-līla</l>
<l n="5b">tan kevə̄h sākni siñjaṅnira gəluṅ  inurâvrā mure mrik vaṅinya</l> 
<l n="5c">tan sah saṅ kesarīn aṅrahat aṅisapu jə̄ṅ samby anandāni kambaṅ</l> 
<l n="5d">lālityâṅlalanâṅgīta kakavin añənər tan humuṅ mar svaranya</l>
	 <!--<app>b) kevə A2, kevə̄ F; saknikaṅ keśanira F; ṅira AE, ira D; more BDE, mura A; c) taṅ F; atrahat AB1CDE; anisapi C; 
	kesarī rakva hataṅisapu-F; anakduni B, adandani F; kamba B; d) âṅlalanêṅ F.</app> -->

</lg>
<lg n="6">
<l n="6a">milv āśā  kāsrəpan taṅ taman i səḍəṅ  irân ləṅləṅ aṅlih prapañca</l> 
<l n="6b">osik taṅ cāmarân tiṅhal i gəluṅanirâsāk tibâvrā səkarnya</l>
<l n="6c">ron iṅ mimbâkədal marma ri ləməs i tikəlniṅ halis yan kumiñcaṅ</l> 
<l n="6d">riṅ ve nīlotpalâlum kapati luru mihat riṅ matârum lurunya</l>
	 <!--<app>a) sədaṅ A1CE; lələṅ D; leṅhayanlih F; b) gəluṅira sāk tibra havrā 
	A (tibā a2) BDE, tibrā C; d) rī vve C; rulu i.p.v. luru A1B1 (alleen lu B2) C1D1E.</app> -->

</lg>
<lg n="7">
<l n="7a">lvir prāptânambaha vvaṅ lumihata ri sirâmānuṣārāja saṅ hyaṅ</l> 
<l n="7b">sākṣāt śrīniṅ taman lālana mijil aha van sāriniṅ nāgapuṣpa</l> 
<l n="7c">ndān hantukniṅ kavīndrâmrih ajapa kalaṅə̄n iṅ karas nityakāla</l> 
<l n="7d">ndah nāhan paṅhiḍəpniṅ vvaṅ i siran ahajəṅ piṇḍa mukṣan pinaṇḍəṅ</l>
	 <!--<app>a) lumiyatî F; siraṅ mā ABE; c) ajapma D; kaṅə̄n C1; d) pāṅiḍep A1B1D1E; mūkṣa pi-F.</app> -->

</lg>
<lg n="8">
<l n="8a">ndin tan bhrāntā  tumonê kukuni sukuniran katraṅan səṅnya kumram</l>
<l n="8b">vintaṅ sankêṅ laṅit lvirnya tumurun umusap jə̄ṅnirapinta kāsih</l> 
<l n="8c">riṅraṅnyan duhkha saṅ hyaṅ vulan asəpi kucəm rukṣa deniṅ mukhârum</l>
<l n="8d">marmanyâsvī tuhun kevala tan inubhayâmrih ta yâṅhera seva</l>
	 <!--<app>8. a) bhrāntân F; kukunira nakəḍap ka- ABDE; sā C1 i.p.v. sə̄n; b) sākṣāt (i.p.v. vintaṅ) F; sākêṅ C; âminta C.</app> -->

</lg>
<lg n="9">
<l n="9a">tuñjuṅ baṅ līṅaniṅ vvaṅ pinususira huvus cūrṇitâṅde ṅrəs i tvas</l> 
<l n="9b">doṣanyaṅ mavvaṅ edī luṅid i matanirâpan hana kveh mirahnya</l>
<l n="9c">ndān rukṣâlah sadeniṅ karatala ṅuniveh lambay aṅras lavənya</l>
<l n="9d">cihnanyan sor matanyânalahikalayatandenirâpan vah iṅ rūm</l>
	 <!--<app>a) liṅha B2; curṅa tâṅde ABCDE; b) -nyā mavvaṅ D, māvaṅ C, doṣanyan mavaṅ F; 
	tan ākveh CF; rarasnya F; c) vuniveh AB1C1DE; d) -nyâsor C; alalhi A1B1C1D1, alahi A2C2, alali B2D2;
	 -âṅde F; slot: vvatīru ABD, vvat i rūm E.</app> -->

</lg>
<lg n="10">
<l n="10a">ṅūnin dug pūrṇa hyasnira karika hanâmaṅpaṅê rūmnirâṅras</l> 
<l n="10b">maṅke tapvan vinahvan kusuma yayan arəs deniraṅ rājalakṣmī</l> 
<l n="10c">nistanyan lolya deniṅ mata lumiriṅ apan kāvaran kəmbəṅ iṅ luh</l> 
<l n="10d">ndān endah maṅkin aṅde raras i hayuniran lvir liṅir mas katampvan</l>
	 <!--<app>b) denira D; c;) nistanya C; d) liṅimars BE.</app> -->

</lg>
<lg n="11">
<l n="11a">ndā tan vruh kesarîkā karaṇanika rimaṅ bhrānta  ləṅləṅ viraṅrvaṅ</l> 
<l n="11b">ndiṅ rāgâṅrəñcəma tvasnira ri hiḍəp ikâpan sirêlik riṅ eraṅ</l> 
<l n="11c">sakvehniṅ rājaputrâṅhapti kiniraṅiran ratv adhīkākhya tovi</l>
<l n="11d">siṅgih vvaṅ kārtikântyanta ririsira tuhun maṅkin aṅde kalāṅən</l>
	 <!--<app>b) ndi rāga C, ndin F; sirâlik ABDE; c) âṅpəti A1C1, -âpəti C2, âṅhap(ə)ti A2BE, âhpəti D; adīkākya hss; 
	d) kartikānyanta F; kalaṅvan F.</app> -->

</lg>
<lg n="12">
<l n="12a">maṅke pvan śoka himpər katuridan aṅaraṅ lvirnirân bhrāntacitta</l> 
<l n="12b">ndan prāptânūkṣma niṣkāraṇa manahira yan mohitâlə̄k aṅuṇḍəṅ</l>
<l n="12c">siṅgih ganyêki yan sampayira riṅ aṅajap marma denyân ulah kuṅ</l>
<l n="12d">aṅhiṅ têkī pasambyâkəna ri saṅ anarik rāga yan marya ləṅləṅ</l>
	 <!--<app>b) ra-(ru-D2) mohitâṅnuk D; c) riñ [?] D.</app> -->

</lg>
<lg n="13">
<l n="13a">nāhan liṅnyê daləm tvas ndan iki saṅ aṅaraṅ maṅkin ūruk prapañca</l>
<l n="13b">tan harṣê nyāsaniṅ tāman avukir alaṅə̄ len raṇunyârja ləṅləṅ</l>
<l n="13c">abhrā taṅ pañcuran mas maṇik i təṅah ika nūsa śobhâmahantən</l> 
<l n="13d">vyarthâpan tan katon saṅ rum i maṅirisirânīs umuṅgv iṅ natarnya
</l>	 <!--<app>a) êṅ daləm ABDE; b) ahukir ABDE; c) pañcaran C1; duṣa A1.</app> -->

</lg>
<lg n="14">
<l n="14a">taṅehniṅ kūṅ yadin tūtakəna hiḍəpiran mantuk aṅlih lumampah</l> 
<l n="14b">sampun prāptê gṛhâraryan i taraban ikaṅ pañcaratnâṅudoda</l>
<l n="14c">guṇḍik sakvehnya ceṭī pada marək i sira mvaṅ vvaṅ ālālanâmbək</l> 
<l n="14d">ndātan tambê putəkniṅ hati linipu-lipur maṅkin aẉde prapañca
</l>	 <!--<app>a) kathakəna C; b) prāptən F; taranan B1, taran D1, taraban en taratab D2; ikā F; d) hambe D.</app> -->
</lg> 

</div>
<div type="canto" n="7" met="vasantatilakā"> 
 
<lg n="1">
<l n="1a">tatkāla ratnaduhitā rika śokacitta</l>
<l n="1b">saṅ kesarī prihatin epu sirâsumâlək
</l><l n="1c">nāhan mataṅnyan aharəp mijilêṅ kamantyan 
</l><l n="1d">paṅlālananya putək iṅ hati tan vruh iṅ de</l>
	 <!--<app> b) siraṅ F; sumaṅlək C1E, sumaṅnūk D; c) mataṅya C.</app> -->
	
</lg>
<lg n="2">
<l n="2a">ṅkā sādarâmuhun i jəṅ naranāthaputrī</l> 
<l n="2b">leśyâṅlavā-lavadan onaṅ arāma-reṇa</l>
<l n="2c">sampun sirâṅubhayani rasikin lumakva</l> 
<l n="2d">saṅṣipta lālana mijil ya sakêṅ kaḍatvan</l>
	 <!--<app>b) onəṅ i rā- C; c) sirêṅubh- C; raciki n[?] lumampah F.</app> -->

</lg>
<lg n="3">
<l n="3a">ndā rī sāmantara ḍatəṅ pva ya ri svaveśma</l> 
<l n="3b">ṅkā tan priyambada kathañcana yā kapaṅgih</l> 
<l n="3c">və̄ṅiki rakva təka somya lavan dulurnya</l> 
<l n="3d">sampun pralabdha tinamuy-tamuy iṅ svavarga</l>	
     <!--<app>a) pva: ta C; b) kathañjana D2E; yar F; c) vəṅiṅki A[?], vəṅî BDE, 
	vəṅy i F; d) pralaṇḍa A1B1E; i C; savarga C1.</app> -->

</lg>
<lg n="4">
<l n="4a">saṅ kesarî vulat avanva giraṅ vulatnya</l> 
<l n="4b">ndā saṅśayâparəpəkan təkap iṅ tumiṅhal</l> 
<l n="4c">vruh yan priyambada ṅaran rasikā kapaṅgih</l> 
<l n="4d">aṅhiṅ ta ya syapa kitâri kadi vruhâku</l>
	 <!--<app>b) âmparəpəkan F; d) tikāri C, vruhanku ABDE, vruhaṅku F.</app> -->

</lg>
<lg n="5">
<l n="5a">ndan rakva tiṅkah ika sāvaṅanan gatinya</l> 
<l n="5b">tuvyâmisaṅ silih asih ta ya ṅūniṅ anvam</l> 
<l n="5c">ndan saṅ priyambada karîpatiniṅ bapênduṅ</l> 
<l n="5d">luṅhā ta yâṅusiri jəṅ naranātha kṛṣṇa</l>
	 <!--<app>a) lāvaṅanan F; b) tūla A2, tuvvā B1, tuhvā B2, tuhva D; c) bapêbu CF; 
	d) aṅusira ri AB1CD.</app> -->

</lg>
<lg n="6">
<l n="6a">maṅke pva yā vahu katon karaṇanya marma</l> 
<l n="6b">duh saṅ priyambada kitâri kadî paṅipyan</l> 
<l n="6c">eṅgal kitâtuha sulakṣaṇa nirvikāra</l>
<l n="6d">antən ndi saṅkani bapaṅku ləvəs lulutku</l>
	 <!--<app>a) yan F; b) kadîṅ CF; d) kapaṅku B, sapaṅku D.</app> -->

</lg>
<lg n="7">
<l n="7a">oṃ kesarī kaka sabhāgya kitan kapaṅgih</l> 
<l n="7b">nohanku tan sipi pilih phalaniṅ brataṅku</l> 
<l n="7c">vvaṅ pamrih i ṅhulun i jəṅ naranātha kṛṣṇa</l> 
<l n="7d">aṅhiṅ sihanta palarən ta kasevakaṅku</l>
	 <!--<app>a) kita ka- A1BDE; b) ḍala D.</app> -->

</lg>
<lg n="8">
<l n="8a">śrī kṛṣṇa ləṅləṅ aṅaraṅ kaka tan vruh iṅ de</l>
<l n="8b">bhrāntâlaṅə̄  katuridan kəna rāga tībra</l>
<l n="8c">ndan rukmiṇī sira tikā kalulut narārya</l>
<l n="8d">aṅhiṅ kitā ta pinalarku marā ri devī</l>
	 <!--<app>a) in de F; d) pinalaku c.</app> -->

</lg>
<lg n="9">
<l n="9a">duh masku durgama ri donta ləvəsniṅ evəh</l>
<l n="9b">siṅgih tuhanku marikā sira ri vruhanta</l>
<l n="9c">nāntən sakê sira marêki ḍataṅku maṅke</l>
<l n="9d">tovin məne ṅvaṅ umulih sira tan vənaṅ sah</l>
	
</lg>
<lg n="10">
<l n="10a">nistanya maṅkana yayâkv avədî panonta</l> 
<l n="10b">devī sirâsilih i kāptyan irêṅ pralāgi</l> 
<l n="10c">nyâpan tahan rari sirâririsê tuhanta</l>
<l n="10d">byakta ṅhulun kavuyuṅan mapa tôlahaṅkva</l>
	 <!--<app>a) avī F; c) tahan rari sê tuhanta A1B1D, -rari siliha sê- B2; d) tôla-hankva C.</app> -->
	
</lg>
<lg n="11">
<l n="11a">oṃ tan salah kəta vuvusta tuhun sihanta</l> 
<l n="11b">kədyâku yan kita vaśâṇucapê suputrī</l>
<l n="11c">sambat nareśvaran akuṅ ya ta tâtəkākən</l> 
<l n="11d">āpan pəjah sira yatan hana sih suputrī</l>
	 <!--<app>a) huvus A.</app> -->
</lg>
</div>

<div type="canto" n="8" real="+---------=/--+-+---+-+-="><!-- Teeuw proposed udgatavisama but doesn't seem to be correct -->

<lg n="1">
<l n="1a">masku mapa kunəṅ ikan ulaha</l>
<l n="1b">ri gatinku kepvan apa tan vanîrika</l>
<l n="1c">təkvan i viṅit i manah saṅ arūm</l>
<l n="1d">kadi megha riṅ turida mogha yâriris</l>
	 <!--<app>1. a) kunəkāṅ C1; b) vinî D.tan r</app> -->
</lg>
    
<lg n="2">
<l n="2a">va təlu maraṅ akūṅ ri sira</l> 
<l n="2b">hana rājaputra ṅuniveh ta saṅ ratu</l> 
<l n="2c">tan hana rari maṅənê tvasira</l>
<l n="2d">lagi keraṅan sahasa  yâtəvas taṅis</l>
	 <!--<app>a) maṅara C; b) -putri A1BC1DE; c) paṅənê C.</app> -->

</lg>
<lg n="3">
<l n="3a">nantən iki ri paṅutusta rari</l>
<l n="3b">ri təkaṅkva mājara ri jəṅ nṛpātmaja</l>
<l n="3c">tan hali-halina manahta rari</l>
<l n="3d">pəjaha ṅhulun ya tan akūṅ sirê haji</l>

	 <!--<app>c) halinalinâ A1EF; rari: likī C1 laki C2F; d) hiji B1D1.</app> -->

</lg>
<lg n="4">
<l n="4a">bhāgya tulusakəna sihta kaka</l>
<l n="4b">vala cihna simsimira denta sūṅakən</l> 
<l n="4c">kṛṣṇa pañələk iki mūlya təmən</l>
<l n="4d">tulusaṅ narādhipa tikī təkê sira</l>
	 <!--<app>b) vaya F; c) aki A1B1E.</app> -->

</lg>
<lg n="5">
<l n="5a">len vacanarasa  vilāpa muvah</l> 
<l n="5b">pituvin ginopita riṅipta riṅ tatur</l>
<l n="5c">marma rasaniki pirəṅvakəna</l>
<l n="5d">palar aṅravat-ravata luh kuməmbəṅa</l>
	 <!--<app>b) hatur F; c) pirəṅəkəna A1B1CDE; d) -rava luh AB1DE.</app> -->

</lg>
<lg n="6">
<l n="6a">ndan yan umiṅisa sirā ya riris</l>
<l n="6b">tan agadgadaṅ nuvala rāga saṅ prabhu</l> 
<l n="6c">eraṅ an uripa vuvus nṛpati</l>
<l n="6d">ḍatəṅā liṅīra gitanyaṅ apraṅa</l>
	 <!--<app>b) agaṅgadaṅ A1B1D2E (of D2 -na? of -bha? of aganśa?,
	agaradaṅ A2, agaṅgabhaṅ D; d) gitanyapraṅa A1BD; apraṅ F.</app> -->

</lg>
<lg n="7">
<l n="7a">tan viluma sira təkaṅluruga</l> 
<l n="7b">ndan ikā vilāpa sakarəṅ təkākəna</l> 
<l n="7c">sampun ika pavarahaṅkva kaka</l>
<l n="7d">laku śīghra śīghra kita herən i ṅhulun</l>
	 <!--<app>b) ikaṅ F; c) varahaṅkva B1; d) 1x śīghra D.</app> -->
</lg>
</div>
	
<div type="canto" n="9"> 
    <note type="prosody">[Undocumented triṣṭubh meter. Used also in canto 17. – – – | ⏑ ⏑ – | ⏑ – ⏑ | ⏑ – ⏑ | – ⏑ ]</note>

<lg n="1">
<l n="1a">anten ṅhiṅ sahuraṅkva hayva tâgya</l> 
<l n="1b">evəhni ṅvaṅ anəmva kāladeśa</l>
<l n="1c">yogyān antyakənanta līla-līla</l> 
<l n="1d">denyâlobha lavas lamun kasiddhan</l>
	 <!--<app>b) ṅva nəmva F; kalā- A1; d) lamuṅ A.</app> -->

</lg>
<lg n="2">
<l n="2a">yan ṅvaṅ paṅdadakê manah suputrī</l>
<l n="2b">ṅkā prāptānira madhyaniṅ samudra</l>
<l n="2c">antaprāyanirâtərəh riṅ āmbək</l>
<l n="2d">ajro durgama yan pənuh kalaṅən</l>
	 <!--<app>d) talāṅən D, kalaṅvan F.</app> -->

</lg>
<lg n="3">
<l n="3a">yadyan sāhasanâta de narendra</l> 
<l n="3b">svīkāran valatən rikeṅ kaśaktin</l> 
<l n="3c">noraṅ rāsika duhkhavṛddhi denya</l> 
<l n="3d">byaktaṅ praṅ niyatêki karṇaśūla</l>
	 <!--<app>a) sāhasaṅ nātha A1BDE; b) rikaṅ C; c) nora rāsika C; -ddhi ndenya A1B, -ddhin den D, nenya E.</app> -->

</lg>
<lg n="4">
<l n="4a">enak tâṅ akirê ri kūṅa devī</l>
<l n="4b">vruhni ṅvaṅ maṅənāna kāmalolya</l> 
<l n="4c">rūmrūm śrī naranātha lot karəṅva</l> 
<l n="4d">rūpa mvaṅ guṇa len rarasniṅ ambək</l>
	 <!--<app>c) śrin C; karəṅə̄ ABCDE.</app> -->

</lg>
<lg n="5">
<l n="5a">yan sampun kahiriṅ manah suputrī</l>
<l n="5b">ṅkā prāptā naranātha hayva lupta</l>
<l n="5c">rəsrəsniṅ mahañaṅ-hañaṅ ya bhuktin</l> 
<l n="5d">sūkṣmāniṅ sari tambvaṅ in śaśāṅka</l>
	 <!--<app>a) panah D; b) ṅlupta C; c) 1x -hañaṅ AB1D; bhuktikanya F; d) nī F.</app> -->

</lg>
<lg n="6">
<l n="6a">ndā nāhan tikaṅ enakê kakanta</l> 
<l n="6b">yan yogyâṅləganê manahta māsku</l> 
<l n="6c">ndan ṣantabya matêki hayva cəṅga</l> 
<l n="6d">jāti ṅvaṅ mavikalpa gəṅ viveka</l>
	 <!--<app>a) nātan D; b) -âtəganê ABCDE.</app> -->

</lg>
<lg n="7">
<l n="7a">an maṅkā pva kakâhajəṅ vuvusta</l> 
<l n="7b">oṃ oṃ lah sahaṅənta siṅ sayogya</l> 
<l n="7c">ndah nāhan paṅucapnya karva somya</l> 
<l n="7d">tovin tan hana ya vruhêṅ samaṅka</l>
	 <!--<app>c) nohan C; d) ya ontbr. ABCDE.</app> -->

</lg>
<lg n="8">
<l n="8a">sampun pvâhayu denikâviveka</l> 
<l n="8b">luṅhāṅ kāla səḍaṅ taḍah kamantyan</l> 
<l n="8c">byātītan tinamuynya gātinika</l> 
<l n="8d">sarvâtyanta haləpnikaṅ bhinukti</l>
	 <!--<app>c) byaktītan A1B1D1E; niṅka AD, nīka E; gātənīkā F.</app> -->
</lg>

</div>
<div type="canto" n="10" met="kusumavilasita">

<lg n="1">
<l n="1a">riṅ tadanantara pva ri huvusnyan amaṅan aṅinum yathāsukha</l>
<l n="1b">yatna ta kesarī muliha sampun ikin amuhun iṅ yayah bibi</l>
<l n="1c">prāpta nikîṅ dalem nagara somya dumunuṅ i narendraputrikā</l>
<l n="1d">marma giraṅ nirêriya sumāmbutakən ulih-ulihnya campaka</l>
	 <!--<app>a) rī CE; c) nikî CF; -nuṅ iṅ na- ABD; d) riya ontbr. F; sumambura taken C.</app> -->

</lg>
<lg n="2">
<l n="2a">ṅkān hana kāladeśanira tan hana marəki sirên samaṅkana</l>
<l n="2b">de ni vinit nira n pati vival dali-dalihan i riṅran in hati</l>
<l n="2c">nhih hiki Kesarī juga kasanmata samara nira tatan kasah</l> 
<l n="2d">praya n ahop matan vruh i kirê kira-kira ri sakaptyan in tuhan
</l>	 <!--<app>a) sirê sa- BC; b) vival dalihan C; c) ṅhiṅ iki AB2CD; kasatmata C.</app> -->

</lg>
<lg n="3">
<l n="3a">kālanirân hanêṅ gṛha kathañcana sira humucap tuvuhnira</l> 
<l n="3b">himpər aśokapādapa sanāgakusuma səḍsəṅ iṅ labuh kapat</l>
<l n="3c">ndan viphalân hanêṅ nagara piṇḍa sukət alas arəs bhayênaka</l> 
<l n="3d">riṅ kahanan hana vruha mənen amijilakəna harṣaniṅ rimaṅ</l>
	 <!--<app>b) sabāga- B1; səḍəṅniṅ A; ri səḍəṅ iṅ F; d) rī AE (en B1?).</app> -->

</lg>
<lg n="4">
<l n="4a">maṅkana rakva vastuni vuvusniṅ asəmu-səmu rāga gopita</l> 
<l n="4b">ṅkā tika kesarī məḍarakən paṅutus ikaṅ ari priyambada</l> 
<l n="4c">dyah lihatiki sambat i manəhta humatura ri masku sanmatan</l> 
<l n="4d">tan tikəlā halis rari yadin salaha vacanani ṅhulun tuhan</l>
	 <!--<app>a) maṅkāna A; b) peḍarakən C; iraṅ ABE; c) nyah A1; d) tuvan ABE.</app> -->

</lg>
<lg n="5">
<l n="5a">raśmini rūmnikaṅ kusuma campaka vinahəlakənta riṅ gəluṅ</l>  
<l n="5b">rāmya sumāvəṅinya rari maṅkin amuvuhi laṅə̄nyane kita</l>
<l n="5c">ndan kadi saṅkriman tiki gatinya pəgata tika kiṅkiṅ iṅ maṅə̄</l> 
<l n="5d">āptyakənê rarasta niyatanya humaləsana ri dyah i ṅhulun</l>
	 <!--<app>a) nikā C; vinahilakənta C; b) laṅə̄ṅnyane A2; c) pəgatakita F; 
	d) āmtyakənê ABE; antyakənê F; riṅ A1.</app> -->

</lg>
<lg n="6">
<l n="6a">ndan sira sah hatur səkasâṅajap aṅajuma saknikaṅ gəluṅ </l>
<l n="6b">saṅ vinuvus pravīra harimūrti ratu taruṇa katvaṅ iṅ sarāt</l> 
<l n="6c">khyāti sirê priyambada manisnira maṅucap aron aluṅ laṅə̄ </l>
<l n="6d">saṅ subhagâjayêṅ raṇa litūhayu manulusa muṣṭiniṅ kavi</l>
	 <!--<app>a) siraṅ B; -asaṅhajap A, asaṅajap BE; b) iṅ vuvus ABE; c) âñjayêṅ F, âjjayêṅ ABCE.</app> -->

</lg>
<lg n="7">
<l n="7a">ndan sira tַtâṅutus humatur aṅhyaṅa turunana sihta sanmatan</l> 
<l n="7b">lvir səminiṅ tahən sira lume pinanasan i lulutnirê kita</l>
<l n="7c">tībra kakiṅkiṅan sira tuhun hudanana rari raśminiṅ guyu</l>
<l n="7d">rūmta manis mapiṇḍa madhumāsa  divāsaṅ ariris tunêṅ vəlas</l>
	 <!--<app>a) ahyaṅa C; sihka B; b) minanasan n C1, -nisan C2; d) hapiṇḍa C, tapiṇḍa F.</app> -->

</lg>
<lg n="8">
<l n="8a">len pva ya cihna simsimira kṛṣṇa pañələk iki mūlya tan sipi</l>
<l n="8b">təkvan ikiṅ sujīvita nirâmaratimaya maṇik ya bhāsvara</l>
<l n="8c">tan yatikîbu tumbasana kaprabhunira juga kagrahêṅ kita</l>
<l n="8d">mvaṅ sira rakva vastu hulunânəkana sakaharəpta liṅnira</l>
	 <!--<app>a) pañəkiki B1; b) âmarātipaya A1, âmaratipaya B2; c) kaśrahêṅ F; 
	d) hulunan kana sakaharəpanta AB2CE, -kaba- B1.</app> -->

</lg>
<lg n="9">
<l n="9a">yan hana śuddhi rakryan i sirâvəlasa  ri panaṅisnirâṅrimaṅ</l>
<l n="9b">dūtaniraṅ priyambada ṅaranya rari maluya mājarê sira</l>
<l n="9c">hayva ta masku tan duga-dugân hana turunan i sihta riṅ maṅə̄</l> 
<l n="9d">rapvan anīsa maṅkata kitâhañaṅa vijil i tambvaṅ iṅ vulan</l>
	  <!--<app>b) ṅ ontbr. F; mājarêṅ A1B, mājarī A2; d) kita ABE; mijila A1BE, mijili A2; tambaṅ C.</app> -->

</lg>
<lg n="10">
<l n="10a">maṅkana liṅnikā ndan apiduhkha tiki sira narendraputrikā</l>
<l n="10b">heva miṅe sira dyah i mahârəṅu-rəṅu səmuniṅ mukhâmirah</l>
<l n="10c">ndān avədin katiṅhalana garjita karaṇaniran dadak vival</l>
<l n="10d">sotan apan hanâyam-ayaman lagi vinuninirê daləm hati</l>
	 <!--<app>b) mukhammirah AB; c) tatiṅhalana F; daddak B.</app> -->

</lg>
<lg n="11">
<l n="11a">tattvanirêki ṅūni hana riṅ haripada kavəkas nirāśraya</l>
<l n="11b">deni lalis bhaṭāra layat aṅdadi ratu tan asih maṅaryakən</l> 
<l n="11c">marmaniran mahânuturakən dadinira tiki rājaputrikā</l>
<l n="11d">ri hyunirâmaləs-maləsan elika ri hanani kūṅa saṅ prabhu</l>
	 <!--<app>a) ri A1; c) dadi nara A2F; d) âṅmaləs- ABCDE; kuṅha AB.</app> -->

</lg>
<lg n="12">
<l n="12a">ndah yatikā nimittaniran eñjuh apicala tikəl halisnira</l>
<l n="12b">lvir tuhu denirâbvat i manah rasa tan uvah i somyaniṅ hati</l>
<l n="12c">rī vəkasan mijil sira tuhun saṅ aṅucap ikiṅ āri keraṅan</l>
<l n="12d">tovi turuṅ tulus raras ikaṅ vacana viphala tan rinəṅvakən</l>
	 <!--<app>a) nimīta CE, nimiṅta B1; c) âbvan ABE; uvar C1; c) riṅ F; aṅri C; d) vilapa A1BC2E; rinəṅyakən C.</app> -->

</lg>
<lg n="13">
<l n="13a">suṅsutira pva ṅūni lagi tan vənaṅ inimur-imur gəgət sərəh</l> 
<l n="13b">məṅgəp acum kuraṅ vuvus i len i vuyuṅira yayâpuput pati</l>
<l n="13c">kāraṇa kesarī kapənətan kadi kaluputan epu riṅ gati</l>
<l n="13d">mogha salah tahâṅaṅən-aṅən kadi-kadi rasaniṅ praṅən məne</l>
 	 <!--<app>b) pəṅgəp A1; d) pəne A1.</app> -->

</lg>
<lg n="14">
<l n="14a">ambəkira pva dhīra ri panūtən i manahira māri suṅkava</l>
<l n="14b">mon tuhu tan hanaṅ turidamātra ri hatinira tan ya saṅśayan</l> 
<l n="14c">təkvan ikaṅ vilāpa hana nirvigatinika turuṅ təkê kita</l>
<l n="14d">marmanirâkirê sakaraṇanya vacanənira paṅgilâpriya</l>
	 <!--<app>a) panuhən B2, patən B1; b) saṅsaya ABE; c) vilāsa  A1BC (E onduid.); d) haṅgilâ B.</app> -->

</lg>
<lg n="15">
<l n="15a">vvantən ulihnirâkira-kirâhayu sumilib anūkṣma tan kara</l> 
<l n="15b">raṇḍi malar kasaṅ-kasaṅ i pahyasanira sumaji tahas kuniṅ</l> 
<l n="15c">ṅkāna tikaṅ vilāpa sinuvəṅ kinəkəsaṅ i daləm ginopita</l>
<l n="15d">kālanirâhyas arja niyatanyan arəs i sira kevalâdara</l>
	 <!--<app>b. patyasan A1B1C1E; sumajîṅ B; tuniṅ C, kunəṅ F; c) tika B; dalə A1.</app> -->

</lg>
<lg n="16">
<l n="16a">sampun areh mijil ta rasikâsəmu sumar i vuyuṅnirê hati</l> 
<l n="16b">yatna dumeh si kesari humer valuyani sihirā sinevaka</l>
<l n="16c">tan vuvusən gatinya kalaluṅ divasa ri huvus iṅ ḍavuh pitu</l> 
<l n="16d">somya tibāṅ laluṅ masanirâhavu-havu marikâ samaṅkana</l>
	 <!--<app>a) âsəmu-səmu ri F; b) sakē sira F; sa ABCE; irân F; c) vusə̄n A1B1C, tabəh ABE; d) tikaṅ ABCE, tibā F.</app> -->
	
</lg>
<lg n="17">
<l n="17a">tan dva sirâdan ahyasa  tuvī sumaji sahananiṅ səkar miṅiṅ</l>
<l n="17b">yatna marək ta saṅ kaka-kakâṅharəpakən atatā yathākrama</l>
<l n="17c">ndah ri səḍəṅnirâhyas aṅalap crəmin inunusirêṅ kasaṅ-kasaṅ</l>
<l n="17d">ṅkā tumibāṅ vilāpa ri harəpnira kadi-kadi sasmitâṅliṅa</l>
 	 <!--<app>a) ayasa  A1B1E; b) marək ka B1; kaka-kana AB1CE.</app> -->

</lg>
<lg n="18">
<l n="18a">manna lihatnirêriya tuhun vətuni manira hārdha saṅśaya</l>
<l n="18b">āpan abhāva dāṅunidaṅū sari-sari nora maṅkana</l>
<l n="18c">vruh yan upāya saṅ kaka nimittaniran asəmu harṣaniṅ mulat</l>
<l n="18d">tan kagilaṅ-gilaṅ nda tumuluy vinacanira kinubdha tan humūṅ</l>
	 <!--<app>b) abhāva daṅūni daṅūni daṅū sari2 sira nora A1, abhāvapā daṅū etc. 
	A2, abhāvapā daṅuni daṅū A2; nuniṅ F; sari-sarira C1; c) hasəmu F; d) -gilaṅ tumuluyā vi- C1.</app> -->
</lg>

</div>
<div type="canto" n="11" met="jagaddhita"> 

<lg n="1">
<l n="1a">ḍuh saṅ hyaṅ-hyaṅ i rāmyaniṅ masa kapat piturun i leṅeṅ iṅ pasir vukir</l>
<l n="1b">saṅ muṅgv iṅ hatiniṅ maṅə̄ saṅ inamər tinulisakən i patraniṅ puḍak </l>
<l n="1c">saṅ sākṣāt makamūrti luhniṅ aṅaraṅ saṅ amasi laraniṅ smarātura</l>
<l n="1d">saṅ sāhitya kinonaṅ ānuṅ agave panaṅisaniṅ anūtakən lulut</l>
	 <!--<app>a) saṅ hyaṅi A1 F; d) manaṅisa AB1CE; anūthakən (t-h) AB1, anūttakən C.</app> -->

</lg>
<lg n="2">
<l n="2a">paṅhyaṅniṅ kəna rāga vastu huniṅan tuhun ana vara sihta sanmatan</l> 
<l n="2b">saṅsārânahəniṅ prih iṅ hṛdaya mūrchita linaran i śaktiniṅ smara</l>
<l n="2c">mantaṅ māti kakiṅkiṅan karakət iṅ turida bəsur aṅə̄lakən laṅə̄ </l>
<l n="2d">nityâṅanti rarabni luhta yatikâmṛta sira pakənê tvas i ṅhulun</l>
 	 <!--<app>c) aṅə̄lvakən CE; d) makənê F.</app> -->

</lg>
<lg n="3">
<l n="3a">yan kevantəna tan hanâta vəlasanta riṅ aṅajapi rūmta kāsihan</l>
<l n="3b">denyânūt pakahan hunaṅku rari sanmata masira rarashalūlakən</l>
<l n="3c">mon yan dadya virāga muṅgva ri gəluṅ  maṅəmita vaṅiniṅ vahəl mənur</l>
<l n="3d">astām yan vipathâpa rāmyanikin āpti liriṅ i mata saṅkaniṅ taṅis</l>
	 <!--<app>b) yakahan A1; halulakən A1, halinlakən[?] A2, rarasta lūlakən CF; 
	c) hadya ABE, kadya C; maṅəmihati rum iṅ ABC2E, -mihatvaṅiniṅ C1.</app> -->
</lg>


</div>
<div type="canto" n="12" met="kusumavilasita">
 
<lg n="1">
<l n="1a">nāhan ikaṅ vilāpa tumanə̄m i hatinira narendraputrikā</l>
<l n="1b">yeka liṅe harūm muhara līla sira lumuru citta vah laṅə̄</l>
<l n="1c">maṅgəh asambhavāśan apanas tvasira ri dilah iṅ smarānala</l> 
<l n="1d">maṅkin atis kunəṅ rəsəp apan lagi siniram i hisni luhnira</l>
 	 <!--<app>a) ri F; b) harûmuhara A1BE; c) kasam- F; d) maṅkiṅ A.</app> -->

</lg>
<lg n="2">
<l n="2a">ndan vara kesarī tiki hanâṅiṅətakən aṅənəs ndatan katon</l>
<l n="2b">tan katəṅər mahā mahaliṅan saka lumiriṅ aliṇḍuṅan taviṅ</l>
<l n="2c">vruh ri manahniran katuridan kinəkəs iṅ ati tan vināhyakən</l> 
<l n="2d">mogha pinet kinārya kinalīṅana vinuni kasəṅgu-səṅguhan</l>
	 <!--<app>d) kinaliṅhana ABE, kinalīṅa vinuni kadi səṅguhan C1; C2 id. maar səṅgu iṅgevoegd; kinaliṅhanaṅ vinuni kadi səṅgu-səṅguhan F.</app> -->

</lg>
<lg n="3">
<l n="3a">rī vəkasan təkaṅ vəṅi ləpas hyaṅ aruṇa kapaṅulvan iṅ vukir</l>
<l n="3b">himpər arāryan iṅ gəgər anolih i saṅ aṅaraṅ epu riṅ gati</l>
<l n="3c">vetni vəlasniran hali-halin ta kunaṅ i lara saṅ katiṅgala</l>
<l n="3d">mātra suməṅ sənə̄nira katon kadi lumiriṅ anaṅya-naṅyakən</l>
	 <!--<app>a) təkā C; b) riṅ hati F; c) niraṅ hali2n C.</app> -->

</lg>
<lg n="4">
<l n="4a">rep rumahab tikaṅ pətəṅ avaśya vijil i hati saṅ nṛpātmaja</l>
<l n="4b">śīrṇa kagunturan paməvəh iṅ turida kaḍəḍətan raras hati</l>
<l n="4c">yan tan ikā pilih təmahan iṅ vacanarasa vilāpa riṅ tatur</l>
<l n="4d">donya marā sirā maṅən-aṅən savəkasan ika medi riṅ rimaṅ</l>
	 <!--<app>d) marāsikâ F; savəkasa rika C; meddhi ABE; rī A2.</app> -->

</lg>
<lg n="5">
<l n="5a">ndāh irikan mulih sira ri pamrəmanira sakuləm taman kəjəp</l>
<l n="5b">glāna məhāh sirâkusikan epuh iṅ ulaha sumuṅkəm iṅ tilam</l>
<l n="5c">tan sipi tisnikaṅ hima sumandan i sira dumadak təkâpanas</l>
<l n="5d">sampayirên smara nda sumarik ri sira sahana mogha maṅlare</l>
	 <!--<app>b) emuh C1: d) sampuy ABE; rasa rasa  hana C.</app> -->
</lg>

</div>
<div type="canto" n="13" met="śārdūlavikrīḍita"> 

<lg n="1">
<l n="1a">luṅhȧn kāla təṅah kuləm səḍəṅ akəg nidrā vvaṅ iṅ jro kabeh</l>
<l n="1b">norâtaṅhi salah sikinya paḍa mūrchā tībra deniṅ harip</l>
<l n="1c">mvaṅ ceṭi bilalâturū paḍa lukar siñjaṅnya norâṅhavər</l>
<l n="1d">lvir papraṅ vanitā pva dṛvyanikahən kāry añjəlag kesisan</l>
	 <!--<app>a) ṅ ontbr. C; aken ABE; c) kaḍalakar AB1EF; kapa lukar B2, kadalaka
	C; d) mapraṅ C.</app> -->
	
</lg>
<lg n="2">
<l n="2a">saṅ hyaṅ sītakarâlaṅə̄ vahu mijil tumraṅ suməṅ riṅ laṅit</l> 
<l n="2b">lvir heñjuh masaput-saput limut asoṅsoṅ megha rāgah nipis</l>
<l n="2c">eraṅ ganya siran tumona mukhaniṅ strīṅ kāriṅ antahpurā</l>
<l n="2d">sugy ataṅya hiḍəpnirêriya mataṅnyâliṇḍuṅan parvata</l>
	  <!--<app>b) -reñjuli C; c) ṅ ontbr. AB; -purī ABE.</app> -->

</lg>
<lg n="3">
<l n="3a">saṅṣiptan sira saṅśayâruhur avas tan kāvarā(n) nīrada</l>
<l n="3b">sākṣāt hrū hyaṅ anaṅga bhāsvara mahâhyun matyanaṅ vvaṅ laṅə̄</l> 
<l n="3c">trus kavrâlaradan tikaṅ pətəṅ arəs luṅhâṅumət riṅ gihā</l>
<l n="3d">len prāptâhakin i vvaṅ amrəm atəmah svapnâmaṅun lālana</l>
	 <!--<app>b) niatya vvaṅ nān A1BE, vaṅ alaṅə̄  C, matyana vvaṅ F; c) tras aA1B1; havrā F,
	 lārâlaradan ABE; d) âlakin A2; iṅ CF.</app> -->

</lg>
<lg n="4">
<l n="4a">maṅkin rāmya tikaṅ pradeśa kadi sə̄k harṣan kasəṅvaṅ vulan</l> 
<l n="4b">akrab-krab hima taṅ tahən saha kucupnyâṅras asuṅsuṅ guyu</l> 
<l n="4c">oṅsil kadya girahyasən ləməs i sinvamnyâṅəḍal kāṅinan</l>
<l n="4d">mraknyânavvaṅ i pasyaṅ iṅ tuhu-tuhu sinraṅnikaṅ caṅkiluṅ</l>
	 <!--<app>a) harṣā ABCE; b) ti A2, tiṅ A3, saka ABE; c) girāyasən AB1E; akədal F; 
	d) ikaṅ AB.</app> -->

</lg>
<lg n="5">
<l n="5a">parṇah lor akətər patərnya dinulurniṅ varṣa tan karkaśa</l>  
<l n="5b">tapvan byakta kilatnya mātra lumarap sākṣāt kəḍapniṅ rəməṅ</l> 
<l n="5c">kadyânaṅhi rimaṅ tumiṅhalana paṅjrahniṅ səkar kābunan</l>
<l n="5d">rapvan bhrānta  mapâmbəkanya kalaṅə̄  mūrchân panaṇḍaṅ karas</l>
	 <!--<app>a) dinulū c; c) ânāṅi ABE.</app> -->

</lg>
<lg n="6">
<l n="6a">tan ryamban tiki kesarī ləṅəvn aṅunṅan rī vijilniṅ vulan</l>
<l n="6b">śokāśā  ri vuyuṅ narendraduhitā tovi pva yā tan liniṅ</l>
<l n="6c">hetunyâməṅ-aməṅ mahâṅlipu-lipur ndā tan panambaṅ lara</l>
<l n="6d">maṅkin śīrṇa rəmək hatinya dadi luh tan pântarâṅher-tali</l>
 	 <!--<app>a) riṅ F; vijīl i C; natar i.p.v. vulan F; b) śokārṣā F; liṅniṅ A1B1E;
	 c) etunyâ AB.</app> -->

</lg>
<lg n="7">
<l n="7a">ri vvitniṅ taru pārijāta rasikin glānânaṅis tan humuṅ</l>
<l n="7b">asrət mâr ahirit svaranya səsəgən haṅrəs-ṅrəs amlad hati</l>
<l n="7c">sambatnyā suməsəl svakarmaniki tan vruh rī pəh iṅ sevaka</l>
<l n="7d">nāhan hetunikâmuvus layat amūr aṅdoha sākêṅ sabhā</l>
 	 <!--<app>a) ravvat B, ravit E; ragiki A1BE; b) abrəs- B1; 
 	c) vrivəh A1BE, vrivəh A2, rī pəh C; d) layak A1, layakt- B; sankêṅ F.</app> -->

</lg>
<lg n="8">
<l n="8a">ndan devī sira tâṅlilir kadi tinaṅhinyan təñuh tvasnira</l> 
<l n="8b">suṅsut-suṅsutira pva yan tuhu-tuhun moghâharəp riṅ taṅis</l> 
<l n="8c">saṃsārāniṅ akuṅ rimaṅ-rimaṅaniṅ bhrāntâriraṅ donira</l> 
<l n="8d">nāhan taṅ vvaṅ arājasâgələm amet rañcāniṅ aṅgə̄h unaṅ</l>
	 <!--<app>a) aṅlilar A1B1E; tvasira A1BCE; b) 1x suṅsut ontbr. C1; moghā 1. polah C; 
	c) âriṅraṅ C, rimaṅ-maṅa F; d) aṅgaṅ A1B1E.</app> -->

</lg>
<lg n="9">
<l n="9a">maṅke pvā kaka kesarī kavaśa  deniṅ bheda duhkhaṅ smara</l> 
<l n="9b">ndā tan yogya matêki tan hari-hariṅ puṅgəl pisan taṅ laṅə̄</l> 
<l n="9c">nāhan marmaniran mijil gəyuh anambyâṅdāni siñjaṅ lukar</l>
<l n="9d">tan kevə̄ lukar iṅ gəluṅ  saha səkarnyâvrā tibā tūt havan</l>
	 <!--<app>b) makêki AE, maṅkêki B; c) niraṅ mijil C; anambyāddhāni ABCEF;
	d) tibrā C1.</app> -->

</lg>
<lg n="10">
<l n="10a">eñjuh prāptanirâkisapvan umusap luh saṅ vimūrchânaṅis</l> 
<l n="10b">ayvāsah kaka riṅ kapāna vənaṅaṅkvâdoha saṅkê kita</l>
<l n="10c">ndan prih rakṣa tuvuhku ton iṅ asanâṅluṅ vāhu kambvan patər</l> 
<l n="10d">eman rūmni sariṅya tapvan anəḍəṅ mūrchā kənêṅ ṣaṭpada</l>
	 <!--<app>a) nirêki- A2, nirân ki- F; b) kaka ririṅ B; sakêṅ C; 
	d) heman c; tapvak A1B1CEF.</app> -->

</lg>
<lg n="11">
<l n="11a">nāhan liānira riṅ sāmantara sirâsyaṅ mañjiṅê jro puri</l> 
<l n="11b">enak rī vəkasan manah rasiki saṅ nityānireṅ kuṅnira</l>
<l n="11c">olih rakva savuṅ tənuṅnya pəjahan tan vətva kiṅkiṅnira</l>
<l n="11d">maṅke ndin luputaṅ virāga ri gəluṅ  rūmrūmnikaṅ kesarī</l>
	 <!--<app>a) -êṅ jro CF; b) riṅ CF; d) luputā vi- C; nikā CF.</app> -->
</lg>

</div>
<div type="canto" n="14" met="mālinī"> 

<lg n="1">
<l n="1a">avicarita ri sampunyân liniṅ de suputrī</l> 
<l n="1b">rahina vəṅi tan imbā lālanâriṅ halolya</l>
<l n="1c">hanan aṅulih-ulih śṛṅgāra sojarnya siṇḍyan</l>
<l n="1d">saha guyu midəm aṅde rañca tasvā rinəṅvan</l>
	 <!--<app>1. a) avicaritan i C; sampunyā F; liṅniṅ BE; b) han C2; raṅal- C1, riṅa-C2;
	 d) nasvā F.</app> -->

</lg>
<lg n="2">
<l n="2a">tuvi siliṅ iriṅ ambək rakva ya mvaṅ suputrī</l>
<l n="2b">səmu-səmunira konaṅ kavruhan vruh mapaṅgil</l>
<l n="2c">hinənəṅakən acumbv¶aliṅ liniṅ mogha cəṅga</l>
<l n="2d">turida valəsana pyah kuṅnirêvəh tinūtnya</l>
 	 <!--<app>b) vrū F; c) rinəṅənakən ABCE; liṅniṅ B; d) pyəh C.</app> -->

</lg>
<lg n="3">
<l n="3a">pira ta lavasirâməm harṣa rūmembya rūmnya</l>
<l n="3b">nda tucapana ta dūtā nāradâtyanta duṣṭa</l>
<l n="3c">ḍatəṅ avara-varah riṅ śrī jarāndharāja</l>
<l n="3d">ri gati bhupati kṛṣṇân pakṣa bhaṅgā ri devī</l>
	 <!--<app>a) karṣa hūmembya C; b) atanta a1; -tanadūtā F; c) avarah-varah F.</app> -->

</lg>
<lg n="4">
<l n="4a">vuvusira madhurârūm he jarāsandha nātha</l> 
<l n="4b">ṅhulun alavas akiṅkiṅ hetuniṅ prāpta maṅke</l> 
<l n="4c">tuvi kasəpə-səpər ṅvaṅ lālanâlīla-līla</l>
<l n="4d">para ratu pira hiṅ deśâhasâsiṅ kavanva</l>
	 <!--<app>b) hulun C.</app> -->

</lg>
<lg n="5">
<l n="5a">irika kami kapūhan maṅrəṅə̄ kāstavanta</l>
<l n="5b">para ratu paḍa matvaṅ kapva bhaktī manuṅkul</l> 
<l n="5c">kunəṅ iki hana tuṅgal tan paḍə̄m iṅ kamānan</l>
<l n="5d">tan avədi ri kitâṅhiṅ kṛṣṇa lagy aṅgakāra</l>
	 <!--<app>a) manrəṅā B1; c) padəm AB; i A1C, riṅ F.</app> -->

</lg>
<lg n="6">
<l n="6a">tuvi hana vacananyâtyanta riṅ tan payukti</l> 
<l n="6b">ndan umalapa ri devī rukmiṇī madhya rātri</l> 
<l n="6c">kita mara śaraṇā śrī bhīṣmakâsiṅ sakārya</l>
<l n="6d">ndatan avədi ri nāthâpan kədə̄ tan panaṅgəl</l>
	 <!--<app>a) sayukti; d) panaṅgal A1.</app> -->

</lg>
<lg n="7">
<l n="7a">na vuvusira mahārṣi kveh muvah tan vivākṣaṅ</l>
<l n="7b">aṅurub-urubi səṅhit saṅ narendrârdha muntab</l>
<l n="7c">ry ulihira ta ri duhkha śrī Jarāsandha śoka</l>
<l n="7d">savəṅi-savəṅi maṅkin kepvan iṅ dāya yogya</l>
	 <!--<app>b) âddha B1; d) 1x savəṅi ontbr. A1.</app> -->

</lg>
<lg n="8">
<l n="8a">karaṇaniran umuṇḍaṅ bhīṣmakâkon pravīra</l>
<l n="8b">avicarita kadon iṅ pāntarā tan vivākṣaṅ</l>
<l n="8c">təka vəkasan anaṅkil saṅ hinuṇḍaṅ prayatna</l> 
<l n="8d">vinuvusanira somyan ṅkāna riṅ śūnya rāmya</l>
	 <!--<app>a) a- ṅkon ABE; b) tadoh F; c) anaṅkis C1; hiṅnuṇdan AB.</app> -->

</lg>
<lg n="9">
<l n="9a">haji nihan iki don i ṅvaṅ humuṇḍaṅ narārya</l> 
<l n="9b">hana sira viku saṅkêṅ svarga və̄ṅin para ṅke</l>
<l n="9c">ṅaranira ta mahārṣi nāradâkhyāti riṅ rat</l>
<l n="9d">sira ta kadurus ājār vṛtta tātan syapā len</l>
 	 <!--<app>b) saṅkê C; vəṅyan F; c) ṅaranira subhasan śrī nā- ABE, subhaga F, 
 	d) āja C; tan A1BE; syaha ABEF, syatā C.</app> -->

</lg>
<lg n="10">
<l n="10a">ndan ika hana musuh śrī kṛṣṇa corapracāra</l>
<l n="10b">ḍatəṅ aṅalapa putriṅtêṅ kuləm rakva donya</l> 
<l n="10c">mapa ta hulaha yogyan pan katon sampayanya</l> 
<l n="10d">kaluputana kita ndah tan vuruṅ bhagnavīrya</l>
	 <!--<app>a) niha i.p.v. hana ABCE; corah- C; b) ḍatəṅ alapa C; c) sampuyanya ABE.</app> -->

</lg>
<lg n="11">
<l n="11a">ndan ikin aṅənanê tvastâpa yañ cedirāja</l> 
<l n="11b">panarimana ri putrīntârəṇah tovi śakti</l>
<l n="11c">ndan apa karika mānahtêkihən dāna kanyā</l> 
<l n="11d">sakiriṅ iṅ avamānâtyanta riṅ keraṅ-īraṅ</l>
	 <!--<app>a) ceṅdi- CE; b) putrīta ABCE; arəbah AB.</app> -->

</lg>
<lg n="12">
<l n="12a">prabhu mapa karikânuṅ līṅa sājña narendra</l> 
<l n="12b">hulunakəna jugê kūṅ nīti maṅgəh rasanya</l>
<l n="12c">usən-usəna ta rapvā tar pavighnā svakārya</l> 
<l n="12d">śubhadivasa ya petən sambhavā riṅ vivāha</l>
	 <!--<app>a) sāñjā BCE; b) huluna juga kəne ABE; maṅgah AF; c) rapvāttār- A 
	(of -ārttā?), rapvātta BE, rapvan F; d) yah A1BE.</app> -->

</lg>
<lg n="13">
<l n="13a">nahan ujarira kālih somya sampun paḍâtūt</l>
<l n="13b">rikan umuhun umantuk bhīṣmakâṅdāni kārya</l>
<l n="13c">nṛpati ri karavīra śrī Jarāsandha rakva</l>
<l n="13d">mamucapana ri cedy ānaṅgapan dāna kanyā</l>
	 <!--<app>b) âdānni F; d) n E.</app> -->
</lg>

</div>
<div type="canto" n="15" met="indravajrā">

<lg n="1">
<l n="1a">luṅhā maraṅ kāla huvus mavəṅyan</l>
<l n="1b">saṅ śrī Jarāsandha siraṅ prayatna</l> 
<l n="1c">ṅūnin humuṇḍaṅ naranātha cedya</l>
<l n="1d">maṅken təkânambah i jəṅnirâtvaṅ</l>
	 <!--<app> 1. c) humuṇḍa C1; cedi F; d) n ontbr. ABE.</app> -->

</lg>
<lg n="2">
<l n="2a">ṅkā saṅ narendrân paṅucap ri cedya</l> 
<l n="2b">he nātha don saṅ nṛpatin hinuṇḍaṅ</l>
<l n="2c">dyah rukmiṇī bhīṣmakarājaputrī</l>
<l n="2d">yânugrahaṅkvê kita hantusakən</l>
	 <!--<app>a) riṅ AB; cedi F; d) -ṅkvī ABE.</app> -->

</lg>
<lg n="3">
<l n="3a">tovin ṅhulun hayvana sārabhūta</l>
<l n="3b">maṅken amidhyāna vivāhakārya</l>
<l n="3c">sakvehnikaṅ bhūpati riṅ pradeśa</l> 
<l n="3d">āgjāna konən təka sākṣya donya</l>
 	 <!--<app>a) hulun C, ṅulun E; -dūta C; c) ri CF; d) ajñāna F
 	</app> -->
</lg>
<lg n="4">
<l n="4a">nā liṅ Jarāsandha rəsəp rasanya</l>
<l n="4b">kagyat-gyat ambək naranātha cedya</l> 
<l n="4c">āpan bəsur mohita tan kinūṅan</l>
<l n="4d">de rukmiṇī tan lumihat riṅ onəṅ</l>
	 <!--<app>c) kinuṅhan ABE.</app> -->

</lg>
<lg n="5">
<l n="5a">kadyâlabuh sāgara ṅūni cedya</l>
<l n="5b">sāpaṅhañut kiṅkiṅirê suputrī</l>
<l n="5c">ndātan kataṅgap hyunirê panomah</l> 
<l n="5d">lagy âṅaraṅ yan kavaluy karaṅrvaṅ</l>
	 <!--<app>a) labu C1; cedi F.</app> -->

</lg>
<lg n="6">
<l n="6a">maṅken tiki śrī karavīranātha</l>
<l n="6b">sākṣāt phalan tīki ḍavuh ri paṅkvan</l> 
<l n="6c">tvas cedirājârum aras kapūhan</l>
<l n="6d">nityâsahur tuṅkuliran panambah</l>
	 <!--<app>a) tikin ABE.</app> -->

</lg>
<lg n="7">
<l n="7a">sampun marâśabda paḍôbhayâtūt</l>
<l n="7b">kālâlavas tan huniṅan kramanya</l> 
<l n="7c">meh-meh təkaṅ kārya vivāha śīghra</l> 
<l n="7d">riṅ kārtikênanti ri pūrṇamanya</l>
 	 <!--<app>a) āśaṇḍa A1BE; ônayâ A1C; b) alaṅvas B; d) ênati C.</app> -->

</lg>
<lg n="8">
<l n="8a">təkvan hikaṅ vṛtta huvus prakāśa</l>  
<l n="8b">lumrā kaluṅhā hibək i triloka</l>
<l n="8c">yan rukmiṇīkarma narendra cedya</l>
<l n="8d">de bhīṣmakâpan sira dānakanyā</l>
	 <!--<app>a) ikaṅ CF; b) iṅ F; c) cedi F.</app> -->

</lg>
<lg n="9">
<l n="9a">mvaṅ saṅ suputrîki təlas vinidhyaṅ</l> 
<l n="9b">de saṅ narendrâpitəkət prayatna</l>
<l n="9c">aṅhiṅ pituṅkas nṛpatîṅ sudevī</l>
<l n="9d">yatnan parə̄k iṅ priya suṣṭubhaktya</l>
	 <!--<app>a) suputrikki AB; b) surendrâ F; âpinəkət C; c) nrapati AB; 
	d) parək ABCE; praya A1E; suṣṭi F, suṣṭa- c; -naktya A1.</app> -->
</lg>
</div>

<div type="canto" n="16">
    <note type="prosody">[a local-Javanese kṛti meter, used also in cantos 4 and 26.  ⏑ ⏑ – | ⏑ – ⏑ | ⏑ ⏑ – | ⏑ ⏑ ⏑ | ⏑ ⏑ ⏑ | – ⏑ – | ⏑ ⏓ ]</note>
<note>See Zoetmulder, Kalangwan p.462</note>

<lg n="1">
<l n="1a">irikā ta ratnaduhitâṅəsah akusikan epu riṅ gati</l>
<l n="1b">ri haturniran vinidhi rakva sisihana ri tan kakuṅnira</l> 
<l n="1c">yatikâmanun laranirânaṅis aməkulakən ri kesarī</l>
<l n="1d">avarah ri duhkhanira parvatasama tumibā sakêṅ tavaṅ</l>
	 <!--<app>a) hati F; b) kaku C1; c) ra K- F; d) marvata A1BE.</app> -->

</lg>
<lg n="2">
<l n="2a">kaka mah ṅhulun tulus apāṅ amarasana ri gəṅnikiṅ lara</l> 
<l n="2b">riṅ apâku tan pəjaha de vidhi bapa haji mogha sāhasa</l>
<l n="2c">ri gatiṅku mār sasəminiṅ vəlas arəp alaṅə̄  kənêṅ riris</l> 
<l n="2d">kinədə̄ tan elika rumambata ri ganal i sinvam iṅ kukap</l>
	 <!--<app>a) ma C; c) marṣa sasəmi- A(1?)BEF; d) kinəḍī A1; kinəḍi B.</app> -->

</lg>
<lg n="3">
<l n="3a">ləhəṅaṅ lagînucapakən kavənaṅa śaraṇaṅkv arāsika</l>
<l n="3b">tuvi rūpa kṛṣṇa mara liṅta sira sararas iṅ tahən puriṅ</l> 
<l n="3c">niyata ṅhulun kaka sumaṅlət aturida kapaṅkva denira</l>
<l n="3d">ya mataṅnya sinta tulusâmilətakəna tuvuhkv i saṅ maṅə̄</l>
 	 <!--<app>b) puri A2; d) sə̄ta ABE, səhta C; -akən i tuvuhku saṇ- ABE.</app> -->

</lg>
<lg n="4">
<l n="4a">paṅucapnikâṅuyut-uyut lara turida ri saṅ nṛpātmaja</l> 
<l n="4b">irikā sirâmuhun apatrəma curiga huvus hanê taṅan</l>
<l n="4c">kaka maṅkana pva pəjaha ṅhulun apa pakənaṅkva yan hana</l> 
<l n="4d">liṅirân mayat vuruṅa yan luṅayanira sinambut iṅ kaka</l>
	 <!--<app>b) amatrəma AB; vuvus AB; hanên F; c) pakənanku; d) pan F</app> -->

</lg>
<lg n="5">
<l n="5a">ibu hayva saṅśaya vavaṅ hiḍəpaniṅ ujar adva ta ṅhulun</l> 
<l n="5b">riṅ apan vənan rumuna harṣa sah umajapi kūṅta kāsihan</l> 
<l n="5c">athavā yadin kita təhər tan avəlasa  marā ta riṅ vaneh</l> 
<l n="5d">apagəh kədə̄nira mapaṅhaḍaṅa vaninirên raṇāṅgana</l>
	 <!--<app>a) vava B; iḍəpan C; c) umarāta F.</app> -->

</lg>
<lg n="6">
<l n="6a">tumurun pva śoka sira pan tan agiraṅa siran sinanmata</l> 
<l n="6b">niyatan ḍataṅ sira kataṅgamaṅ avāhana tambvaṅ iṅ vulan</l> 
<l n="6c">ya mataṅnya dūtanira mantuka tumulus umājarê sira</l>
<l n="6d">ṅhiṅ atêki masku palakun panuvala pakirimnirê tuhan</l>
	 <!--<app>b) nihayatā AB; hambvaṅ A2; c) tumus A1; d) atêka C.</app> -->

</lg>
<lg n="7">
<l n="7a">vacananya maṅkana sumə̄n ta giraṅira narendraputrikā</l> 
<l n="7b">tumuluy sirâmijilakən kanaka rajata ratna bhūṣaṇa</l>
<l n="7c">adulur vilāpa saha sambahira saha səpah pinastika</l>
<l n="7d">vinavên priyambada huvus kṛtasamaya laginya mantuka</l>
	 <!--<app>a) sumə̄ AB1E; ha C; b) tumulus C; c) vinaṣtika A1B1E, pinaṣṭikan C; 
	d) vuvus AB; hagiṅkumantuka ABE, ginakumantuka C.</app> -->
</lg>
</div>

<div type="canto" n="17"> <note type="prosody">[Undocumented triṣṭubh meter. Used also in canto 9. – – – | ⏑ ⏑ – | ⏑ – ⏑ | ⏑ – ⏑ | – ⏑ ]</note>
 
<lg n="1">
<l n="1a">kūnaṅ mantuk ikaṅ priyambadâgyā</l>
<l n="1b">tan tṛṣṇên pura kuṇḍinâtirāmya</l>
<l n="1c">lampahnyâlavas iṅ havan byatīta</l>
<l n="1d">prāptêṅ dvāravatī huvus pralabdha</l>
	 <!--<app>a) tandva F; c) iṅāvan C1; d) pralaṇḍa A1B1E.</app> -->

</lg>
<lg n="2">
<l n="2a">eñjiṅ rakva hatur nikîṅ narendra</l> 
<l n="2b">mavvat solihananya tan vivākṣaṅ</l>
<l n="2c">pājarnyan pipi yêka saṅ suputrī</l>
<l n="2d">antukniṅ makirê lulut saṅ adyah</l>
	 <!--<app>a) hatū niṅkiṅ AB, hatū C1E; b) solihanya A2; c) pimi B; 
	d) antunniṅ ABE, antun iṅ C.</app> -->

</lg>
<lg n="3">
<l n="3a">ndah maṅke sira koluyan ri nātha</l> 
<l n="3b">āpan vehakənêṅ narendra cedya</l>
<l n="3c">ṅhiṅ rvaṅ rātri vəkas təkaṅ vivāha</l> 
<l n="3d">na liṅnyâsru manah narārya denya</l>
	 <!--<app>a) dhira ABE; b) -kənê C; c) ṅ ontbr. C1; cedi F.</app> -->

</lg>
<lg n="4">
<l n="4a">sore rakva məne sirā lumakva</l> 
<l n="4b">maṅgəh yan ḍatəṅ eñjiṅê parāna</l>
<l n="4c">āpan siddhi sirâhavan rathāgəlis</l>
<l n="4d">adrəs bāyu paḍanyan ātivega</l>
	 <!--<app>a) sirân F; b) ḍataṅ C; eñjiṅ C.</app> -->

</lg>
<lg n="5">
<l n="5a">saṅsiptan təka taṅ kuləm kamantyan</l>
<l n="5b">ādandan sira maṅkat aṅkas-aṅkas</l>
<l n="5c">akveh saṅ yaduvaṅśa kapva vinvit</l>
<l n="5d">karyâṅrakṣa purī huvus vinidhyan</l>
	 <!--<app>a) saṅsistan A1B1E; b) ndan-ndan-ndan F; aṅkat-aṅkas ABCE; 
	c) alave B1E; vinit AB1CE; d) karya n r- ABCE.</app> -->

</lg>
<lg n="6">
<l n="6a">ndah luṅhā ta sirâhavan rathânis</l>
<l n="6b">tan sah bhṛtyaniraṅ priyambadârūm</l> 
<l n="6c">seriṅ lāvan ariṅya si pravīra</l>
<l n="6d">muṅgv iṅ vuntat apavvvaṅan gatinya</l>
	 <!--<app>b) ṅ ontbr. BF; c) arinyaṅ F; d) apāhvahan A1B.</app> -->

</lg>
<lg n="7">
<l n="7a">byātītan sakuləm siran lumampah</l> 
<l n="7b">norêvəh təkap iṅ rathâdbhutâdrəs</l> 
<l n="7c">eñjiṅ śīghra ḍataṅ ri kuṇḍina ṅkā</l> 
<l n="7d">meh-mehniṅ ratha mətva tan prakāśa</l> 
	 <!--<app>c) ṅśa A1BCEF; d) rava A1BE, ravi C.</app> -->

</lg>
<lg n="8">
<l n="8a">vvantən tâlas-alas ləṅə̄ṅ kasimpar</l> 
<l n="8b">śūnyâpan laraṅan paburva-burvan</l>
<l n="8c">maṅgəh ṅkāna ta rantunan mararyan</l> 
<l n="8d">ndā motus ta sirâjarê suputrī</l>
	 <!--<app>b) paburvan-burvan C; c) kāna ABE; d) siranjarê A1BE.</app> -->

</lg>
<lg n="9">
<l n="9a">lvirniṅ cihna təkākənê saṅ adyah</l>
<l n="9b">sə̄sə̄ran haji len səpahnirâpnəd</l>
<l n="9c">lāvan kəmbaṅ arūm hanekavarṇa</l>
<l n="9d">rovaṅniṅ maṇi bhūṣaṇâdvitīya</l>
	 <!--<app>a) citna A1B; ṅ saṅ B; b) i rūm C.</app> -->
</lg>

</div>
<div type="canto" n="18" met="basantatilakā">

<lg n="1">
<l n="1a">luṅlhāṅ priyambada marêṅ vəgilanya ṅūni</l> 
<l n="1b">saṅ kesarī tiki kathañcana yan kapaṅgih</l> 
<l n="1c">mājar ta yan təka narendra hanê kaṡūnyan</l>
<l n="1d">agyān sumuṅsuṅa vijil naranāthaputrī</l>
 	 <!--<app>a) ṅ ontbr. A; vəgilan AB; c) i.p.v. hanê: nêṅ CF; 
 	d) -muṅsu- ontbr. A1B</app> -->

</lg>
<lg n="2">
<l n="2a">ras kumva cittanira saṅ vinarah kapūhan</l> 
<l n="2b">tan dvâṅhajəṅ samaya sampun atūt kinarvan</l> 
<l n="2c">ndā rī ḍavuh tiga məṅe vəni hayva lupta</l>
<l n="2d">ṅkā saṅ narendra ḍatəṅâmapagê suputrī</l>
	 <!--<app>a) kapuhvan ABE; b) âṅajəṅ C; c) riṅ F.</app> -->

</lg>
<lg n="3">
<l n="3a">sampun subaddha mapagəh samayanya kālih</l>
<l n="3b">ṅkā kapva mantuk avarah ri tuhanya sovaṅ</l> 
<l n="3c">saṅ kesarī gumupi jəṅ naranāthaputrī</l>
<l n="3d">aṅlūṅhakən raras i solih-ulih saṅ onaṅ</l>
	 <!--<app>b) tuvanya ABE; d) aṅlunhakən ABE, aṅlūnakən C.</app> -->

</lg>
<lg n="4">
<l n="4a">denyâvisik-visik avaṅsit añidra tiṅhal</l>
<l n="4b">iṅgək liriṅnyan avarah ri ḍatəṅ narārya</l> 
<l n="4c">yan śūnya-śūnya təka vaspaḍa denya mojar</l> 
<l n="4d">rəsnyan hana vruh aparan hurip antinənya</l>
	 <!--<app>a) âvik- A1B; b) atharah A1BE; c) 1x śūnya ontbr. A1, ṡubhya B1; 
	d) ântananya B; -ən tinənya F. (18,4 c—d en 19,1 bovenaan blz. 106 v. hs. 
	C doorgeschrapt, daarna opnieuv begonnen bij 18,4c; in het doorgeschr. 4d) slot: huripantisamudra).</app> -->

</lg>
<lg n="5">
<l n="5a">āpan səḍəṅ  piniduduk naranāthaputrī</l>
<l n="5b">selvān i kepvanira marma dahat haləpnya</l>
<l n="5c">sār sə̄k pənuh kaka-kakâṅhaḍəp arja riṅ hyas</l>
<l n="5d">lāvan puyaṅ mvaṅ iña len uva sampun arpat
</l>	 <!--<app>a) āpas C1; b) salvanni kevvan C, salvāni kevan ABE; 
	d) mpuyaṅ CE; iṇa A1B.</app> -->

</lg>
<lg n="6">
<l n="6a">tambe marā samaya vīvaha kāla kārya</l>
<l n="6b">nāhan mataṅnyan asrəpət sama maṅharəp gyan</l> 
<l n="6c">saṅśāyaniṅ pavaraṅan ginəlar dinānan</l>
<l n="6d">lvir svarga kābhinava sə̄k vəki peni-peni</l>
	 <!--<app>b) asrəpat C1; maṅhap A1; d) vəṅi B.</app> -->

</lg>
<lg n="7">
<l n="7a">paprāsan adbhuta səḍaṅ vinaṅun subaddha</l>
<l n="7b">lvir meru mas tinəpa ta pva hatəpnikâbhra</l> 
<l n="7c">nyā mutya rakta pinakolur-ulurnya kumram</l>
<l n="7d">lvir muntabaṅ maṇik apuy ri pucak-pucaknya</l>
	 <!--<app>a) bhaprāsan ABE; c) nyaṅ F; matya C1, mūrtya A; -ulur- ontbr. a1B; d) vi A1B1E, va C.</app> -->

</lg>
<lg n="8">
<l n="8a">mvaṅ riṅ ləbuh pənuh abhaṇḍagiṇâsraṅ ayvan</l>
<l n="8b">len taṅ tapəl piraṅ atus ta kunaṅ tarubnya</l>
<l n="8c">vadvā paḍâsukha-sukhan vəki pāna matsya</l>
<l n="8d">akveh tikā murutun asraṅ amet vilāsa</l>
	 <!--<app>a) ləbū F; b) ta C1; taruṇnya A1B1; c) vəṅi A1B1E; d) aghraṅ ABCE.</app> -->

</lg>
<lg n="9">
<l n="9a">tovin pənuh sahananiṅ vvaṅ arūm amaṅguṅ</l>
<l n="9b">yâṅde rimaṅ riṅ alaṅə̄ tan arən tuməṅha</l>
<l n="9c">darpâgave laku lavan lihat esi kiṅkiṅ</l>
<l n="9d">moghâmagut varu dumeh surak iṅ vvaṅ ahyā</l>
	 <!--<app>c) mesi ABE; d) surak ī ABE, -i C1; atya C.</app> -->


</lg>
<lg n="10">
<l n="10a">təkvan ḍataṅ sahana saṅ ratu riṅ pradeśa</l>
<l n="10b">tan laṅghyanêri paṅutus karavīranātha</l>
<l n="10c">nāhan mataṅnyan aməvə̄ dhvaniniṅ mṛdaṅga</l>
<l n="10d">ghorâtighūrṇita hatur gərəh iṅ samudra</l>
	 <!--<app>a) sa C1; ri C; c) aməvəh F.</app> -->
</lg>

</div>
<div type="canto" n="19" met="kilayu anəḍəṅ">  

<lg n="1">
<l n="1a">luṅhā divasa vahu təkaṅ kuləm tucapa taṅ vvaṅ i daləm alaṅə̄</l> 
<l n="1b">lāvan para kaka-kaka len iña mvaṅ uva tan bəsur aṅapi laṅə̄ </l>
<l n="1c">tapvan marən amahayu pahyas aṅracaṇa siñjaṅ asipat alaṭi</l>
<l n="1d">akrak taṅ anaṅis aparas-paras kataləban halis ikā katavər</l>
	 <!--<app>a) luṅhā n F; b) aṇapi A1B1; c) loyan ABCE; hinirəṅan F; 
d) agrak A1B; ta hanaṅis ABE; kakavər F.</app> -->

</lg>
<lg n="2">
<l n="2a">devī caritan ulahirânamun bəsur aniṅhali raras inapi</l>
<l n="2b">moghâvanəh iṅ ulah arumpukan səkar arāras i paṅisi gəluṅ</l>  
<l n="2c">luhyan manahira mihat iṅ halis hinarəṅan hana vaja salivah</l> 
<l n="2d">deniṅ kaka-kaka vijah iṅ patah papatəhanya kadi vatu sumoṅ</l>
	 <!--<app>b) arasras F; d) vahu ABCE (vatu T3, 393), sumo AB1E.</app> -->

</lg>
<lg n="3">
<l n="3a">nāhan karaṇanira tan ahyun eñjuha yayan sira jayaturida</l>
<l n="3b">oṅ sārarasira tinurun rimaṅ tinəkan iṅ lulut amarəpəki</l>
<l n="3c">ṅhi pyās avilət i ləməs iṅ karomanira tan svaṅ ahirəṅ atətəl</l> 
<l n="3d">osik malayata yan amə̄ma puṣpa sahajâṅəmuk-əmuki mənur</l>
	 <!--<app>a) niṅra A1; b) amarəpchi C; c) ṅapyās- CF; -vilət iṅ A; ləməs i F.</app> -->

</lg>
<lg n="4">
<l n="4a">ndin vanya sahanani laṅə̄  tatan parək amāpaga riṅ ayunira</l> 
<l n="4b">meghâlimunan asasaran tumon gəluṅiran sraṅ aməluk asana</l>
<l n="4c">maṅkā patər akətər arəs lanā rəṅə-rəṅən sapaṅucapanira</l>
<l n="4d">və̄rniṅ dadali ləṅəṅ adoh kavəs praṅənirêṅ halis iṅid-iṅidan</l>
	 <!--<app>a) apāpaga C; b) n ontbr. F; c) rəṅə ontbr. A1B; 
d) ləṅnəṅ b; iṅ iṅiṅənan AE, iṅiṅiṅidan B2, iṅiṅiə C1, iṅiṅiṅədan C2, tekst: T1, 481 — hier ein-digt hs. C.</app> -->

</lg>
<lg n="5">
<l n="5a">jambat hayunira hucapən laluṅ vəṅi ḍavuh tiga vahu tumiba</l> 
<l n="5b">hyaṅ candra lagi kajinəman kasiṅhit amirah salaga cumaraṇa</l> 
<l n="5c">vintaṅ kumara manəṅah iṅ ghanârja samənur kasarakat i gəluṅ</l>  
<l n="5d">mandrâṅ urut anipis agātra-gātra sapupur mrik aṅəmuki kapə̄</l>
	 <!--<app>b) kajəninəman A1B, kajənəman A2E; katasiṅhit A1B; cumaraba B1; c) kuməra B2.</app> -->

</lg>
<lg n="6">
<l n="6a">byat-byat hulu səḍəṅ aharip tikaṅ sanagarâlupa riṅ aṅən-aṅən</l>
<l n="6b">ṅūnin panalukat aṅiduṅ təkêṅ mujar akaṅsi təpakan inamər</l>
<l n="6c">maṅke kajənəkan aturū tan evəh i gaməlnya paḍa maguliṅan</l>
<l n="6d">mrəm taṅ lagi ka tan inamərnikaṅ tapih i dṛvyanira tan inivə̄</l>
	 <!--<app>a) byak B1; b) təke A2B1; d) nika B.</app> -->

</lg>
<lg n="7">
<l n="7a">ṅkā yatna rasiki vara kesarī gumupi riṅ narapatiduhitā</l>
<l n="7b">dyah tâṅlilir ibu samayanta yan vijila têki mapa taṅ ulaha</l> 
<l n="7c">byaktâlananira naranātha kṛṣṇa ri yayā hana ri kita tuhan</l>
<l n="7d">kasyāsihiran uva kakanta mānaha yatêki salah asanira</l>
	 <!--<app>a) rasika F; gupi B1.</app> -->

</lg>
<lg n="8">
<l n="8a">nyā liṅnya maṅuna vacanānta saṅ kusumavarṣa sumavur alaṅə̄</l> 
<l n="8b">ndan śrī narapati harimūrti mājar i ḍataṅnira riṅ alun-alun</l> 
<l n="8c">aṅgyākən i vijila saṅ adyah aṅlvaṅa ri roga turida lara kūṅ</l> 
<l n="8d">anjampya patini kəna rāga māśa  susukən smarabaṇa niśita</l>
	 <!--<app>a) amuṅuna AE; sumahur A1B1E; b) śru AB1E; cataṅ A2; c) anrvaṅa ABE; 
	d)niṅ A; mārṣa AE; ragan i kita ABE.</app> -->

</lg>
<lg n="9">
<l n="9a">təkvan sahananiṅ akəmit sa-kuṇḍina kabehnya kajənəkan akəg</l> 
<l n="9b">svargastha narapati ya kāraṇanya kadi tan pahati ləṅə-ləṅə</l> 
<l n="9c">devī vruh irika ta sirâṅlilir ləṅəṅ adan gəluṅ  amahayu ken</l> 
<l n="9d">ndā mogha təka visi-visik sirân lumaku mār lagi gupu-gupurən</l>
	 <!--<app>a) ka-(behnya) ontbr. B; c) ta- d) vi- ontbr. B; c) āṅliṅlir A; d) sirâṅ ABEF.</app> -->

</lg>
<lg n="10">
<l n="10a">nistanya rasiki vara kesarī marək anuntuni sira tan adoh</l>
<l n="10b">marmâmijahakən aṅamə̄r yayā sira gupe rumaras asəmu rəs</l> 
<l n="10c">riṅ kori masahirahu bhāsvaranya vinəṅākən i kətər i hati</l>
<l n="10d">sampun pva sira ḍatəṅ i heṅ hilaṅ takutirâsəmu jaladhi surud</l>
	 <!--<app>b) âhavijakənaṅamār ABE; c) riṅ ko ontbr. B.</app> -->
</lg> 

</div>
<div type="canto" n="20" met="aupacchandasika">

<lg n="1">
<l n="1a">ndan ikī naranātha śoka ləṅləṅ</l>
<l n="1b">manah agyā ri təka narendraputrī</l> 
<l n="1c">ri ḍataṅnira tan dva garjitaṅ tvas</l> 
<l n="1d">tumulī marma vajan paṅol anuṅsuṅ</l>
	 <!--<app>a) - b) na- ontbr. B; b) toka ABE; c) nira B.</app> -->

</lg>
<lg n="2">
<l n="2a">ibu bhāgya kitan vijil tuhanku</l> 
<l n="2b">rərəb ī kārtika paṅhiḍəpkv i rakryan</l> 
<l n="2c">ri gatiṅku sasinvam iṅ jriṅ aṅlih</l>
<l n="2d">alume deni panasniṅ arkarāga</l>
	 <!--<app>a) tuhanku- c) sasinva ontbr. B; b) iṅ F.</app> -->

</lg>
<lg n="3">
<l n="3a">tuluṅənta kakanta meh paratra</l> 
<l n="3b">viṣarāgâṅlaranī hatiṅku mār mrat</l>
<l n="3c">manis i smita yâmṛtāna tan len</l>
<l n="3d">apan aṅhiṅ huṣadhanta tā larônaṅ</l>
	 <!--<app>b) -ni - d) apana- ontbr. B; b) mvat AE; d) vosadhanta ABE; tan F.</app> -->

</lg>
<lg n="4">
<l n="4a">ndya paḍaṅkun amukti lāra kiṅkiṅ</l> 
<l n="4b">kasihan tan pamarāśrayāṅ kalaṅvaṅ</l> 
<l n="4c">kita vastu sugih manis raras rūm</l> 
<l n="4d">yatikā mārgaṅkva sevakê kitântən</l>
	 <!--<app>b) duhkha F; -yêṅ F; c) sugih- 5 a) ya ontbr. B; d) mārgâku sevakêṅ F. ṅkitā A.</app> -->

</lg>
<lg n="5">
<l n="5a">yadiyan hulunâku denta devī</l> 
<l n="5b">rahinêṅ rātri kunaṅ ḍataṅ sahâkuṅ</l>
<l n="5c">pakənaṅkva lanâmahayva kenken</l> 
<l n="5d">gəluṅ avrā yatikâjumən lukarnya</l>
	 <!--<app>b) âku F; d) yatikâ - 6 b) a- ontbr. B.</app> -->

</lg>
<lg n="6">
<l n="6a">iti maṅkana denirân paśabda</l> 
<l n="6b">aṅənānī hati marma nis manisnya</l> 
<l n="6c">naranāthasutârapuh kaləsvan</l> 
<l n="6d">vihaṅ osah kinayuh lume lumiṅsir</l>	
     <!--<app>c) ləsvan A1.</app> -->

</lg>
<lg n="7">
<l n="7a">vəkasan sira muṅgah iṅ rathâpnəd</l> 
<l n="7b">tan arī rañca pinaṅku de narendra</l> 
<l n="7c">rasiki vara kesarī tan imba</l>
<l n="7d">araras tansah apavvahan gatinya</l>
	 <!--<app>a) i b; b) pinanaṅku B(1?); d) ta n sama pa- ABE.</app> -->

</lg>
<lg n="8">
<l n="8a">ndan ikaṅ vara bhṛtya karva kāri</l>
<l n="8b">aṅənəs yatnan umampir iṅ svamitra</l> 
<l n="8c">apan adbhuta lampah iṅ rathâdrəs</l>
<l n="8d">ri haturnyan kinənan prayoga siddhi</l>
	 <!--<app>b) aləs F.</app> -->

</lg>
<lg n="9">
<l n="9a">lalu lampahira kṣanārdha luṅha</l>
<l n="9b">sapəṭik ta pva siran təkêh doh</l>
<l n="9c">tucapən gati saṅ karîṅ kaḍatvan</l> 
<l n="9d">vihikan riṅ vəkasan ri nora devī</l>
	 <!--<app>a) ire F; iraṅ ABE; d) ri B, rī E.</app> --> 

</lg>
<lg n="10">
<l n="10a">ya matannya paḍânaṅis vimoha</l>
<l n="10b">vijah ākrək tumulī marê narendra</l> 
<l n="10c">avarah ri layatniraṅ suputrī</l>
<l n="10d">sira saṅ nātha vavaṅ rapuh kaləsvan</l>

</lg>
<lg n="11">
<l n="11a">tadanantara māri śokacitta</l>
<l n="11b">ata liṅ krodha saparvatâgni muntab</l> 
<l n="11d">suməgut sira maṅgrəgut kabāṅan</l> 
<l n="11c">aṅunus khaḍga tumūta saṅ layat mūr</l>
	 <!--<app>b) sapartâgni A1B; d) gaḍga A1.</app> -->

</lg>
<lg n="12">
<l n="12a">ri vijilnira riṅ ləbuh pragalbha</l> 
<l n="12b">aṅaḍaṅ vīra paḍa prayatna śīghra</l> 
<l n="12c">gumuruh rumahab humuṅ rumampak</l>
<l n="12d">ləpas iṅ deśa təlas təkê vukirnya</l>
	 <!--<app>a) lebū F; d) təkêṅ AE.</app> -->

</lg>
<lg n="13">
<l n="13a">ndan adoh juga saṅ layat katə̄mu</l> 
<l n="13b">apan atyanta gəlisnikaṅ rathâdrəs</l> 
<l n="13c">ləsu tan pabiṣā taṅ ānut aṅhel</l>
<l n="13d">məhah osah viphalâvasāna māti</l>
	 <!--<app>a) kapaṅguh F; c) tan paniṭā A1.</app> -->

</lg>
<lg n="14">
<l n="14a">avivākṣita taṅ balânutūti</l>
<l n="14b">paḍa puh jəṅnika tan vənaṅ lumampahv</l> 
<l n="14c">laku saṅ mahañaṅ yatêka varṇan</l>
<l n="14d">lila-līlân ri huvusniran təkêṅ doh</l>

</lg>
<lg n="15">
<l n="15a">mvaṅ ikaṅ daśadeśa mogha rāmya</l>
<l n="15b">vruh anāmtāmi ləṅə̄ṅniran sarāga</l> 
<l n="15c">sakaton ta jugan paḍâmaṅun kuṅ</l>
<l n="15d">alaləh lvir sukhalālanâmajaṅ lek</l>
	 <!--<app>b) anamtam ri F.</app> -->

</lg>
<lg n="16">
<l n="16a">ri hiriṅ-hiriṅ iṅ vukir savahnya</l> 
<l n="16b">savayaṅ kayvan ikâkəlir himâvra</l>
<l n="16c">akiduṅ surak iṅ kuvoṅ tan asrak</l>
<l n="16d">asaluṇḍiṅ kətug iṅ taluktak iṅ groṅ</l>
	 <!--<app>b) savasaṅ A1BE, sathasaṅ F; c) aṅiduṅ F; d) grāṅ BE</app> -->

</lg>
<lg n="17">
<l n="17a">karəṅə̄ drəs i guntu-gunturanya</l> 
<l n="17b">gumuruṅguṅ hiniḍəp-hiḍəp bañolnya</l> 
<l n="17c">ṅakuḍuṅ viyuṅanya tan parāryan</l>
<l n="17d">pva kapūhan kari rī kunaṅ-kunaṅnya</l>
	 <!--<app>d) of: kaririṅ a (onduid.), karikā F.</app> -->

</lg>
<lg n="18">
<l n="18a">lalu meh rahinâva sə̄ṅniṅ arka</l>
<l n="18b">naranāthâhyun umampirêṅ vanâdri</l>
<l n="18c">ri ḍataṅnira rāmya tan hanêvəlj</l> 
<l n="18d">purih iṅ śakti vənaṅ sakāma-kāma</l>
	 <!--<app>a) -âvra F.</app> -->
</lg>

</div>
<div type="canto" n="21" met="jagaddhita">

<lg n="1">
<l n="1a">eñjiṅ lampahirâmarājaya laləh riṅ acala katəkan dinonira</l>
<l n="1b">byaktâvvat kalaṅə̄n paḍâvətu ləṅəṅ mvaṅ aṅin amava gandhaniṅ səkar</l>
<l n="1c">təkvan kārtikapuṣpavarṣa mara paṅdyus iṅ amanavasâsinaṅ rurū</l> 
<l n="1d">rāmyâlot svaraniṅ kuvoṅ sajayamaṅgala pinarəṅan iṅ madhubrata</l>
	 <!--<app>b) ama B1, amapa B2; c) amanavaṅâ ABEF.</app> -->

</lg>
<lg n="2">
<l n="2a">laṅguk rāmyanikaṅ vukir tumarukôlah-ulahan iṅ aṅanti riṅ puri</l> 
<l n="2b">empən piṇḍa payuṅ mayūra katapaṅnya riṅahaban i kəmbaṅ iṅ gaduṅ</l> 
<l n="2c">kuṅkaṅnyân muni riṅ juraṅ saha manuk saragi kadi karəṅvan iṅ curiṅ</l>
<l n="2d">lvahnyâṅambəkakən pənəd samanah iṅ hinaləpakən i kālaniṅ bañu</l>
	 <!--<app>b) ôlayulahan A2.</app> -->

</lg>
<lg n="3">
<l n="3a">ṅkānê lambuṅ ikaṅ vukir paṅalusaṅ pinagər i paraṅanya lor kidul</l> 
<l n="3b">pantinyârja bukur kaduṅhus aṅuṅaṅ juraṅ adaləm arəs prəduṅ sumoṅ</l>
<l n="3c">aśrī mukṣa kinūsa-kūsaṅ i kukus-kukus i sira-siratniṅ er tali</l>
<l n="3d">aṅhiṅ nitya katon panambay i kaloṅ sakəḍap-əḍap aṅuntuli tavaṅ</l>
	 <!--<app>d) kalor F; aṅuntul aṅlayaṅ F.</app> -->

</lg>
<lg n="4">
<l n="4a">kapvâkūṅ alavas kunaṅ sahananiṅ vukir i ḍataṅ i saṅ nareśvara</l>
<l n="4b">maṅke prāptanirâhañaṅ ləvu giraṅ hikin asuhu-suhun pucaṅ-pucaṅ</l> 
<l n="4c">punty ālasnya sumaṅgrahâṅgəlarakən kramani laṅən ikê tvas iṅ maṅə̄</l>
<l n="4d">lvīrā yan panamuy-namuynya kalaṅə̄n parara-rarab i sāriniṅ səkar</l>
	 <!--<app>d) lvīrāryan F.</app> -->

</lg>
<lg n="5">
<l n="5a">syuh mar tvas naranātha mūrchita təkâtutur i gati narendraputrikā</l> 
<l n="5b">rārī deni manis-manisni liriṅ iṅ kidaṅ aṅuṅaṅ aliṇḍuṅan tahən</l>
<l n="5c">maṅka syah vilajanyan aṅlahaṅa kāma sama sari sirā pujin harəṅ</l> 
<l n="5d">ṅhiṅ mrak vruh ri hajəṅ huməṅgəp umiṅe ndan i hati makire larā hati</l>
	 <!--<app>c) niṅhali hanoma sama; d) tuməṅhəp A1, tuməṅgəp BE; umidə A1.</app> -->

</lg>
<lg n="6">
<l n="6a">ṅkān pojar haji sādarâñulu-ñuluh ruməbu-rəbu manah nṛpātmaja</l> 
<l n="6b">antən tiṅhali rāmya-rāmyani patiṅkah i kaləṅəṅan iṅ vanāntara</l> 
<l n="6c">ndan byaktəki manirva-nirva ri hayunta tumuladi hayunta kāyva ya</l> 
<l n="6d">vruh yan rūmta jayêṅ laṅə̄ saphala gurvaniṅ amaṅuna biñcaṅ iṅ hati</l>
	 <!--<app>a) ñulu ontbr. A1; b) tiṅgali A2; c) -nərva B1; minirva F; tumulati A2</app> -->

</lg>
<lg n="7">
<l n="7a">ndan honyaṅ maṅunaṅ kakiṅkiṅan aṅel tumiru-tiru ləməsnikaṅ gəluṅ</l>
<l n="7b">mimbā minta lanā rəṅunta pahitan lali tumulad i kiñcaṅ iṅ halis</l>
<l n="7c">niśtejā luru sinvam iṅ kayu sənə̄ tan atutur i mirah tikuṅ laṭi</l>
<l n="7d">aṅhiṅ handul anorakən gisi-gisinta rari pujin arūm arājasa</l>
	 <!--<app>a) âmaṅuna F; b) maṅkāsminta BE; lagi F.</app> -->

</lg>
<lg n="8">
<l n="8a">anten riṅ kapanaṅ laṅə̄  vənaṅa taṇḍiṅakəna ri kitan vinarṇana</l>
<l n="8b">vyarthaṅ Kārtikamasa len pasisi parvata siriṅakənê kitan ləṅə̄ṅ</l> 
<l n="8c">kavy aṅgəṅ kalaṅən rikaṅ tadadi muktya mituruna kitêṅ pralāpita</l> 
<l n="8d">ṅvaṅ tapvan vruh amarṇa gīta kakavin dumadak aṅiḍaḍap karas tanah</l>
	 <!--<app>b) liriṅakene abE; -en aE; c) rika F; pralampita a1b; d) aṅiḍaḍak F.</app> -->

</lg>
<lg n="9">
<l n="9a">nāhan liṅnira pet asih nəhər aṅolakən aṅarəki sāhajā miṅe</l>
<l n="9b">saṅ sinvī lagi heva tan tuhu-tuhun rəṅu-rəṅunira rāgakāraṇā</l>
<l n="9c">pan deniṅ kararan dumadyakən iraṅnira tan ari vihaṅ cinumbana</l> 
<l n="9d">ndan maṅkin pinakāntyaniṅ sukha ri harṣa haji makin apet karāsikan</l>
	 <!--<app>c) paṅde F; canumbvana F.</app> -->
</lg> 

</div>
<div type="canto" n="22" met="vasantatilakā">
 
<lg n="1">
<l n="1a">eṅgal sirân kalivat iṅ vukir aṅrarah rūm</l>
<l n="1b">deniṅ drəs iṅ ratha mapêkin amoghasiddhi</l>
<l n="1c">śīghran turun sira təkên təpiniṅ samudra</l>
<l n="1d">rāmyâgunuṅ-gunuṅ ahaṇḍap atiṇḍu-tiṇḍu</l>
	 <!--<app>b) mavêki F.</app> -->

</lg>
<lg n="2">
<l n="2a">vvantən pradeśa kaluvuk ri ləbak-ləbaknya</l>
<l n="2b">duṅhusnya ṅūni kahanan patapan kasimpar</l>
<l n="2c">ṅkā śabdaniṅ palu dalañcaṅ anuṅga-nuṅgal</l>
<l n="2d">aṅlaṅvaniṅ kidaṅ amaṅsul iḃ uṇḍun-uṇḍun</l>
	 <!--<app>d) ālaṅvani ABE; i kidaṅ B, i E; ḍuṅ-uṇḍuṅ F.</app> -->

</lg>
<lg n="3">
<l n="3a">sarvâlaṅə̄ linihatan ri təgal-təgalnya</l>
<l n="3b">nāṅ megha məṇḍuṅ aṅasut bañuniṅ samudra</l>
<l n="3c">səṅsəṅniṅ arka sumənə̄ nuju sinvam iṅ jriṅ</l>
<l n="3d">lvir gātraniṅ jənu tatur hana riṅ təkâsih</l>
	 <!--<app>b) ni A1B1, nir B2; c) suməni B.</app> -->

</lg>
<lg n="4">
<l n="4a">prāptā riris-riris alit sumaput limutnya</l>
<l n="4b">oyut mahâṅəmuki kayvan arūm akəmbaṅ</l>
<l n="4c">sinvamnikaṅ avay-avuy kadi duhkha tībra</l>
<l n="4d">lvīr aṅrəṅih-rəṅih alon bhramaranya moni</l>
	 <!--<app>a) ṅ ontbr. ABE.</app> -->

</lg>
<lg n="5">
<l n="5a">ndah prāpta riṅ jaladhi lampah iraṅ narendra</l>
<l n="5b">bhrāntâlaṅə̄ ri hati posik i tampuh iṅ ryak</l>
<l n="5c">tovin sirâsuvay aṅel təkap iṅ rathâdrəs</l>
<l n="5d">nā marmaniṅ tumurun aṅlih arārya-rāryan</l>
	 <!--<app>a) jaladha A2; d) tumarun B.</app> -->
</lg>

</div>
<div type="canto" n="23" met="giriśa">

<lg n="1">
<l n="1a">ana paraṅ aṅuṅaṅ groṅ rāmyâsoṅ səkar asana</l> 
<l n="1b">bañunika mətu saṅkêṅ duṅhusnyânəḍuni karaṅ</l>
<l n="1c">lagi hinaras i tampuhniṅ ryak kady aṅuyut-uyut</l> 
<l n="1d">irika siran aliṅgih līlâniṅhali jaladhi</l>
	 <!--<app>b) duṅhuk ABE.</app> -->

</lg>
<lg n="2">
<l n="2a">lali lihatira deniṅ nūsâdoh ləṅit alaṅə̄ </l>
<l n="2b">sinalah-asan i sākniṅ saṅhub sīrṇa kapavanan</l>
<l n="2c">asəpi kari luməṅhe paṇḍany6akusa-kasikan</l>
<l n="2d">hrəbuk i puḍak  ikâvrā pandāpâkəḍa-keḍalan</l>

</lg>
<lg n="3">
<l n="3a">laṅit asəmu kuməṇḍəṅ riṅ lor rāmya kadi kəlir</l>
<l n="3b">riṅina-riṅa vayaṅ vvaṅ meghanyâṅaraṅ aṅadəg</l>
<l n="3c">hala-hala paṅavatniṅ kuntul mə̄r aṅəḍap-əḍap</l>
<l n="3d">pinasurakakən i ryak lāvan gəntər asahuran</l>
	 <!--<app>b) riniṅa-riṅa-riṅa A1B.</app> -->

</lg>
<lg n="4">
<l n="4a">karaṅ aniru rəkahniṅ mātaṅgâḍapur asitu</l>
<l n="4b">paṅadəg i tulalaynyâmətvakən bañu sumavur</l>
<l n="4c">laləh i tuvuh i paṇḍanyâsraṅ sārathi maṅivə</l>
<l n="4d">atur amərəga lagy āṅaṅkus riṅ puḍak  aluṅid</l>
 	 <!--<app>a) rəka a1; b) maṅadəg A1; tulaluy A1B1E, tulalaynyân F; sumahur A1B1E.</app> -->

</lg>
<lg n="5">
<l n="5a">huraṅ aṅənəs i rəṅkā-rəṅkāniṅ karaṅ alaṅə̄ </l>
<l n="5b">lumiguṅ ahaliṅan kraṅ riṅ lyaṅ mvaṅ susuh asusun</l>
<l n="5c">avədi dudutən i ryak ṅganyân pamrih aṅidudu</l>
<l n="5d">vəkasan agigu deniṅ kuntul crol aṅiṅətakən</l>

</lg>
<lg n="6">
<l n="6a">amayaṅ anəṅah osvan mvaṅ rovaṅnya vija-vijah</l>
<l n="6b">parahunika tan andəl molah deniṅ alun agəṅ</l>
<l n="6c">lvir akuda-kuda muṅgah miṅsor iṅ ryak avalikan</l>
<l n="6d">lagi katavəṅan umbak śīghrā muntab aṅililan</l>
	 <!--<app>b) alud A1; lodan iṅ alun F; c) piṅsor AB1E; d) umbā A1B1E; śīghrâṅuntab F.</app> -->

</lg>
<lg n="7">
<l n="7a">banava kajahat iṅ lod vvaṅnyâkrakkasurak avū</l>
<l n="7b">svaṅ amarəbut i tuṇḍan vyarthā tan hana matuluṅ</l>
<l n="7c">ṇḍapuhavaṅ anavak hyaṅ tan vriṅ dāya kasih-arəp</l>
<l n="7d">agaravalan amūjā tan śobhânaṅisi tavaṅ</l>
	 <!--<app>a) avuh B1; c) davuhavaṅ A1B1E.</app> -->

</lg>
<lg n="8">
<l n="8a">sakalihatan ade kūṅ ləṅləṅ lə̄ṅit iṅ udadhi</l>
<l n="8b">tuhu yan iki huripniṅ bhrāntâṅambəki kalaṅen</l>
<l n="8c">irika tiki suputrī mūrchā tan vənaṅ aṅucap</l>
<l n="8d">gatinira satulis mās tan polah pijər alaṅə̄</l>
	 <!--<app>d) mijər A2; alə̄ A.</app> -->

</lg>
<lg n="9">
<l n="9a">gəluṅira lukar avrā lvir meghâhudan asana</l>
<l n="9b">anuduhakən unaṅ śrī kṛṣṇâlūṅ raga turida</l>
<l n="9c">lumalay i lukar iṅ ken līlârambata ri susu</l>
<l n="9d">alis ira tikəl apyas deniṅ kiṅkiṅ aṅalayan</l>
	 <!--<app>a) âṅudan F; b) âṅluṅ lara F.</app> -->
</lg>

</div>
<div type="canto" n="24" met="aśvalalita">

<lg n="1">
<l n="1a">səḍəṅ  alaṅə̄ narendraduhitâjəṅər sira pinaṅku de narapati</l>
<l n="1b">maməvəh ikaṅ raras tvas atəmah rimaṅ-rimaṅ i citta tan palipuran</l>
<l n="1c">amuvuhi de narāryan aṅucap ləṅəṅ-ləṅən i rāmyaniṅ jalanidhi</l>
<l n="1d">vətuni vuvusnirâmanis avāśa dadya gula yan vənaṅ kəcapana</l>
	 <!--<app>b) maməvəg ABE; c) ləṅəṅ aṅəṅ B; d) huvus A1BE; guṅla A.</app> -->

</lg>
<lg n="2">
<l n="2a">rari vəkas iṅ vəkas takari rāmyaniṅ pasisi śūnya pāməṅ-aməṅan</l>
<l n="2b">lihatana taṅ ryak osik amaṅun himâṅdani rərəb sumār avur-avur</l>
<l n="2c">pater akətər linūdan i gərəhniṅ ampuhan ahaṅśa-haṅśa sumahur</l>
<l n="2d">karaṅ anəṅah kadi vvaṅ asibū hanan katavəṅan tarəṅga tan avas</l>
	 <!--<app>b) ta B; ândani F; c) pərəh F; sumavur A2; d) marəṅga A2.</app> -->

</lg>
<lg n="3">
<l n="3a">tuhu takarin lanā para-parān iṅ aṅləṅəṅ amarṇa-marṇa kalaṅən</l>
<l n="3b">iki kahanan kavi hanan acihnaniṅ vahu tiniṅgal iṅ kavivara</l>
<l n="3c">nda hananikiṅ puḍak  tinulisan ṭikā kasiharəpnya tan kahuniṅan</l>
<l n="3d">kadi-kadi sāmi tâṅliṅa giraṅ ri duhkhaniki kāri ṅūni karikā</l>
	 <!--<app>b) tavī A1BE; asihna A1.</app> -->

</lg>
<lg n="4">
<l n="4a">səmi tinatātināvlu malayā mrakākaraṅ anuṅku-nuṅkuli pasir</l>
<l n="4b">kahanan ikin maṅə̄ jənək aturva-turvan iki ṅūnin aṅliga-liga</l>
<l n="4c">paṅavihikan kikir-kikiran iṅ tanah rumarab iṅ śilā śumayana</l>
<l n="4d">aṅavara reka-rekan arəṇik smarâraras amaṅkvakən ratih arūm</l>
	 <!--<app>a) tinadā- A2; âplu F; aṅkaraṅ F; b) 1x turva ontbr. B1.</app> -->

</lg>
<lg n="5">
<l n="5a">lihata muvah parabnya manuluh samar karuruban jriṅ oləm aluñut</l>
<l n="5b">arames avor virāga lagi tan tulus kasarakat lavan səkar urā</l>
<l n="5c">kakavin ikânəlat rasa vilāpaniṅ salah-asâkṣaranya cacahan</l>
<l n="5d">niyatanikâjarê krainanikin parêṅ pasisi rəṅvakən hara rari</l>
	 <!--<app>a) śrīṅ ABE; b) uru AB1E.</app> -->
</lg>


</div>
<div type="canto" n="25" met="jagaddhita">

<lg n="1">
<l n="1a">dyah vruhkun tan atə̄na masku ri gatiṅku kava turuṅ anəmvakən laṅə̄</l>
<l n="1b">bhrāntâkūṅ ri manista piṇḍā curiga hyaṅ atanu manacah tvas iṅ rimaṅ</l>
<l n="1c">nistanyan ləvunīnikiṅ lara lulut rinasan apuputâlabuh pasir</l>
<l n="1d">ndan svargā pəjahâsiluṅluṅa rirista maran umulih iṅ smarālaya</l>
		 <!--<app>a) atəṅna A; b) riraṅ ABE; c) alabu A1.</app> -->
</lg>
</div>

<div type="canto" n="26"> <note type="prosody">[a local-Javanese kṛti meter, used also in cantos 4 and 16.  ⏑ ⏑ – | ⏑ – ⏑ | ⏑ ⏑ – | ⏑ ⏑ ⏑ | ⏑ ⏑ ⏑ | – ⏑ – | ⏑ ⏓ ]</note>
<note>See Zoetmulder, Kalangwan p.462</note>

<lg n="1">
<l n="1a">rari tiṅhaliki kakavinya lalu kasih-arəpnya tan sipi</l>
<l n="1b">kavi kāsyasih mahañutan laranikin alulut kinelikan</l>
<l n="1c">niyatâku maṅkana muvah yan apagəha rirista ri ṅhulun</l>
<l n="1d">riṅ apâku tan pəjaha ləṅləṅ alaranan i śaktiniṅ smara</l>
	 <!--<app>a) kavinya A1; c) âgəgəha F; d) lələṅ E.</app> -->

</lg>
<lg n="2">
<l n="2a">ya mataṅnya masku pituhun pituturan i kakanta rəṅvakən</l>
<l n="2b">divasa pvaṅ elik anukir dahat analah-asan kinolakən</l>
<l n="2c">arəsəh tvas i ṅvaṅ i vihaṅta bari-bari calañ cinumbana</l>
<l n="2d">lalu tan hanêki təvas i ṅhulun asaṅu patī musir kita</l>
	 <!--<app>b) anukər; c) ni vihita A1, i vihita BE, i viṅitta A2; ñari-ñari ABE.</app> -->

</lg>
<lg n="3">
<l n="3a">na vuvusnirâraras amakpak aṅisapu vaśân paveh səpah</l>
<l n="3b">aparan kunaṅ paṅupamā ri saṅ ahayu səḍəṅnirênamər</l>
<l n="3c">avanəh tamâṅucapa pādapa humahulatāvaran səkar</l>
<l n="3d">saliraṅ miṅe kinayuh iṅ gaduṅ ilayira riṅ samaṅkana</l>
	 <!--<app>a) amakpaṅi- A1; c) mahuga (i.m.B).</app> --> 

</lg>
<lg n="4">
<l n="4a">lalu meh ikaṅ ravi kucəm hyaṅ aruṇa lalitâṅayat sənə</l>
<l n="4b">sahajan katon tuməḍun iṅ jaladhi lumarap aṅhulap-hulap</l>
<l n="4c">lvir ajagjag eñjuh aharəp vihikana ri daləmnikaṅ tasik</l>
<l n="4d">hana mātra tejanira kāri sataṅan aṅave samar-samar</l>
	
</lg>
<lg n="5">
<l n="5a">ri surupniṅ arka kari tistis (s)ənə ri pakatonan iṅ jagat</l>
<l n="5b">avədiṅ pətəṅ karika marmanikin asəpi piṇḍa kāsrəpan</l>
<l n="5c">səkar iṅ saroja paḍa yatna kumucup akəkəs-kəkəs hrəbuk</l>
<l n="5d">bhramarâṅhinəp kahinəban kajənəkan aturū lavan priya</l>
		 <!--<app>a) tistisənə ABE.</app> -->

</lg>
<lg n="6">
<l n="6a">jaladhâhirən midər alaṅlaṅ aṅuhuh amirəṅvakən pater</l>
<l n="6b">anahaji hanā bhaya məne ta kunaṅ ikin anaṅya-naṅyakən</l>
<l n="6c">irikā sāmantara mətuṅ vulan avali ta yâṅrarah pətəṅ</l>
<l n="6d">kadi tâgiraṅ hənəṅ ikā taḍah-asih i suvenikânaṅis</l>
	 <!--<app>c) mətu vulan A1BE; d) asuve A.</app> -->
	
</lg>
<lg n="7">
<l n="7a">naranātha tan kəjəb ataṅhi sakuləm adamar-damar vulan</l>
<l n="7b">alaṅə̄ sirâṅrərəb anuṅkuli jaladhi ri duṅhus iṅ karaṅ</l>
<l n="7c">səminiṅ aśoka tinatār iriṅ asana hatəb gaḍuṅ mure</l>
<l n="7d">ahuləs himânipis aṅarvani turida lavan suputrikā</l>
</lg>
<lg n="8">
<l n="8a">paharasnirâlaləh apan vinaraṅira bhaṭāra manmatha</l>
<l n="8b">lagi tan kənêṅ mrəm inuyûyuni kətər i gərəhniṅ ampuhan</l>
<l n="8c">yan atis dine haṅət i sə̄bni sira-sirat i posik iṅ bañu</l>
<l n="8d">hana mandamāruta sumar lagi mirir i səḍaṅnirâhuyan</l>
	 <!--<app>b) lali F.</app> -->

</lg>
<lg n="9">
<l n="9a">avivākṣitan mara papaṅgihira tan ucapən samaṅkana</l>
<l n="9b">hana rəsnikaṅ tvas anahā ri ḍatəṅa saṅ asəṅhitê sira</l>
<l n="9c">ləṅəṅ iṅ kuləm juga hinerakən i sira hiḍəp linaṅvakən</l>
<l n="9d">tuvi meh ikaṅ rahina saṅśaya luməpas ikaṅ niśākara</l> 
	 <!--<app>a) avivakṣatan A1.</app> -->
</lg>

</div>
<div type="canto" n="27" met="praharṣiṇī">

<lg n="1">
<l n="1a">saṅṣiptā vəṅi rahinâva sə̄ṅniṅ arka</l>
<l n="1b">ndâdandan ta sira lumakva sampun arpat</l>
<l n="1c">muṅgah riṅ ratha saha sārathi prayatna</l>
<l n="1d">maṅkat bāyusama visāta śīghra luṅha</l>
	 <!--<app>b) nādandān A1B1E; ādanśānta A2; c) priyatna F.</app> -->

</lg>
<lg n="2">
<l n="2a">tan tolih ri ləṅəṅ ikaṅ pasir katiṅgal</l>
<l n="2b">harṣâśoka tahən ikâṅave lumutnya</l>
<l n="2c">rīra ryaknyan asəpi kasrəpan hənīnya</l>
<l n="2d">vuṅkalnyâṅaraṅ alaṅə̄ lumuh bañunya</l>
	 <!--<app>b) limutnya BE; c) hənəṅnya ABE.</app> -->

</lg>
<lg n="3">
<l n="3a">gəntərnyânaṅis apəpə̄ ləyəp svaranya</l>
<l n="3b">saṅhubnyânapihan asah sakə təṅahnya</l>
<l n="3c">mīnanyâṅlihan asisik-sisik tumuṅkul</l>
<l n="3d">hīṅanyâbəsur alarā marâmakan ya</l>
	 <!--<app>a) anrêpə̄ F; d) -pakanya F.</app> -->

</lg>
<lg n="4">
<l n="4a">tan varṇan suvayira riṅ ha van byātītan</l>
<l n="4b">meh prāptêṅ nagara rikā siran parāryan</l>
<l n="4c">sakveh saṅ yadukula garjitārṣa nuṅsuṅ</l>
<l n="4d">mvaṅ ceṭī śata paricārikā sakêṅ iro</l>
	 <!--<app>a) suviy A1E; c) garjitânpa A2F; d) sakê F.</app> -->

</lg>
<lg n="5">
<l n="5a">mantən ṅelnira sakarəṅ muvah lumampah</l>
<l n="5b">prāptêṅ rājya rika narendra lakva-lakvan</l>
<l n="5c">təkvan meh sumurupa somya saṅ hyaṅ arka</l>
<l n="5d">rəm-rəm rāmya saha riris-riris tan adrəs</l>

</lg>
<lg n="6">
<l n="6a">devīn lālana tumurun ruhun vinarṇa</l>
<l n="6b">muṅgv iṅ ḍampa ləṅəṅ apaṅharəp garantuṅ</l>
<l n="6c">lāvan taṅ curiṅ atatānikâlvih</l>
<l n="6d">yapvan tan hana kuməmit chayā suputrī</l>
	 <!--<app>a) pinarṇah F; b) garantaṅ A1BEF; c) tā ABE; âlvir A1bE; d) chaya ABE, kayā F.</app> -->

</lg>
<lg n="7">
<l n="7a">yapvan saṅ kili sira tâparək ri devī</l>
<l n="7b">ācārī sira ri harəp lavan karaṇḍan</l>
<l n="7c">vvantən lampuran aṅiduṅ ləṅəṅ svaranya</l>
<l n="7d">gəṇḍiṅ strī təpakan anūti kaṅsya-kaṅsyan</l>

</lg>
<lg n="8">
<l n="8a">līlâpavvaṅan iki kesarī tan imba</l>
<l n="8b">seriṅ lāvan ikaṅ aṅimbaṅī saṅ adyah</l>
<l n="8c">sakvehniṅ śata paricārikā ri vuntat</l>
<l n="8d">senənyâməkasi lulut lavan lariṅya</l>
	 <!--<app>d) seṅərnyâ F; âməbasi[?] A1, âmasi B.</app> -->

</lg>
<lg n="9">
<l n="9a">strīniṅ taṇḍa saṅ aṅiriṅ tiniṅkah arpat</l>
<l n="9b">śobhā riṅ śakaṭa riṅəṅga riṅ tulis mas</l>
<l n="9c">tan sāmanya vulat apan huvus rinakṣan</l>
<l n="9d">aṅhiṅ strī vagəd aṅuṅaṅ vijah maniñjo</l>
	 <!--<app>a) tinikasaṅ haṅīriṅ arpat ABE; c) vusat A2; rinakṣa F.</app> -->

</lg>
<lg n="10">
<l n="10a">ndan saṅ nātha pinajəṅan haneṅ gajəṅdra</l>
<l n="10b">siṅgih pāvakira bhaṭāra padmanābha</l>
<l n="10c">saṅ taṇḍâṅiriṅi sirâtidarśanīya</l>
<l n="10d">sākṣāt apsara parisāra devasaṅghya</l>
	 <!--<app>b) māvak A2; d) paricāra F.</app> -->

</lg>
<lg n="11">
<l n="11a">osik kopək asaləsək tikāṅ anonton</l>
<l n="11b">kapvâhyun mulata silih pəḍək silih hol</l>
<l n="11c">len taṅ lāgi kapipitan mrəbəs matanya</l>
<l n="11d">ṅhiṅ ləṅhuy vənaṅ anəlaləyə̄ sirâhnya</l>
	 <!--<app>b) âyun A1E; silih pəkul silih pḍək ABE; d) ləṅhay F; vəṅaṅ A2</app> -->

</lg>
<lg n="12">
<l n="12a">taṅheh yan carita hulahnya tan vivākṣan</l>
<l n="12b">prāptaṅ rātri təka sirêṅ daləm kaḍatvan</l>
<l n="12c">maṅkin rāmya muvah ikaṅ purī pənuh vvaṅ</l>
<l n="12d">deniṅ kvehniṅ aṅiriṅîka len manuṅsuṅ</l>
	 <!--<app>a) akveh F, kabeh A1B1E; c) muvati A1BE.</app> -->

</lg>
<lg n="13">
<l n="13a">tvas devī putus alək onəṅ iṅ svaveśma</l>
<l n="13b">mamrat duhkhaniran adoh marāma-reṇa</l>
<l n="13c">maṅkêpū r inadəh i rāmyaniṅ kaḍatvan</l>
<l n="13d">sarvâṅde sukha sakaton paḍâmaṅun kuṅ</l>
	 <!--<app>b) mārmrat F.</app> -->

</lg>
<lg n="14">
<l n="14a">riṅ ratnāgṛha vinaṅun ya balya marpat</l>
<l n="14b">ndā nāhan dunuṅanirârya yan parāryan</l>
<l n="14c">sakvehniṅ varaparicārikā tan imba</l>
<l n="14d">marmā tan hana ratu tan viśeṣaputrī</l>
	 <!--<app>b) ndah F; iranta F; d) tan hagaratuhan ABE.</app> -->

</lg>
<lg n="15">
<l n="15a">ṅkān rāmyâmaṅan aṅinum sirêṅ kamantyan</l>
<l n="15b">prāptâganti taḍahirâdbutâdvitīya</l>
<l n="15c">kvehniṅ ṣaḍrasa saha phāla rāmanīya</l>
<l n="15d">svecchâmukti sahananiṅ vatək vvaṅ iṅ jro</l>
	 <!--<app>c) kve E; d) vaṅ A.</app> -->

</lg>
<lg n="16">
<l n="16a">byātītan savəṅi siran sukhâṅinum tvak</l>
<l n="16b">rāgā deni kəñar i tejaniṅ śaśāṅka</l>
<l n="16c">sītârūm karaṇani tan haripnirâṅras</l>
<l n="16d">tan vruh yan rahina jənək marāmya-rāmyan</l>
</lg>

</div>
<div type="canto" n="28" met="vasantatilakā">

<lg n="1">
<l n="1a">taṅheh narendra harimūrti yadin vivākṣan</l>
<l n="1b">śrī kāravīra huniṅan kari śokacitta</l>
<l n="1c">gəṅ krodha tan lipura səṅhitirêrikaṅ crol</l>
<l n="1d">yan sāhasâməgati tambaṅ i cedirāja</l>
	 <!--<app>1. b) bhāravīra A1BE; c) lipur i F; iran sirêṅ ABE; clol A2; d) âməbati A2</app> -->

</lg>
<lg n="2">
<l n="2a">və̄ṅin kacidra para pūrvanirâtiduhkha</l>
<l n="2b">krūrâṅhruk aṅrarah anūt saha vīrasaṅghya</l>
<l n="2c">ndātan vənaṅ ləpas aṅel aṅusir rathâdrəs</l>
<l n="2d">nā marmaniṅ maluy adandan amet upāya</l>
	 <!--<app>a) vəṅyân F; b) ararah A1BE; c) aṅusi ABE, -ī F.</app> -->

</lg>
<lg n="3">
<l n="3a">sakvehnikaṅ bala samūha marək sənaddha</l>
<l n="3b">mvaṅ saṅ vatək ratu kabeh mapupul mahəmhəm</l>
<l n="3c">kapvâtiśūra vani riṅ samarêki lāgi</l>
<l n="3d">vvilniṅ vvil atvaṅa takut ri sirêṅ raṇāṅga</l>
	 <!--<app>b) mapupum F; d) vvitniṅ ABE; takutnya sirêṅ ABE.</app> -->

</lg>
<lg n="4">
<l n="4a">lvirniṅ ləvih pinakapuṅgava śaktimanta</l>
<l n="4b">vindânuvinda bhagadatta b śālya</l>
<l n="4c">bhūriśravâhuka jayadratha dantacakra</l>
<l n="4d">sākṣāt sira təkaniṅ antaka katvaṅ iṅ hyaṅ</l>


</lg>
<lg n="5">
<l n="5a">saṅ len sakê sira yayan paḍa ṡakti rodra</l>
<l n="5b">mevvīvu sā ratu viśeṣa huvus kṛtārtha</l>
<l n="5c">mvaṅ kapva sāyudha lavan balamantri mukhya</l>
<l n="5d">sār sə̄k pənuh kuda limanya təkêṅ rathanya</l>
	 <!--<app>a) sā AB1E.</app> -->

</lg>
<lg n="6">
<l n="6a">kvehniṅ samaṅkana yayan katəkan takut rəs</l>
<l n="6b">yan kṛṣṇa donən apan adbhuta riṅ kaśaktin</l>
<l n="6c">nāhan mataṅnya paḍa yatna lanâviveka</l>
<l n="6d">lvir tuhva-tuhva vihikan riṅ upāyasandhi</l>
	 <!--<app>a) kve E, akveh F.</app> -->

</lg>
<lg n="7">
<l n="7a">liṅnyâmuvus prabhu mapêkiṅ upāya yogya</l>
<l n="7b">dentâmraṅâməjahanaṅ vasudevaputra</l>
<l n="7c">yan vūkən iṅ pabharatan riṅ apan kasiddha</l>
<l n="7d">praṅnyâkral aṅləvihi śakti bhaṭāra rudra</l>
	 <!--<app>a) vuvus F; êkaṅ F; b) âpraṅâ F.</app> -->

</lg>
<lg n="8">
<l n="8a">ṅhiṅ cidraniṅ kira-kirê vəṅi kenakanya</l>
<l n="8b">tāsən parānan avukən təvəkən dug amrəm</l>
<l n="8c">yadyastu naṅgulana hapraṅa hayva mundur</l>
<l n="8d">lud pəṅhakən təpət i hayva vineh adāna</l>
 	 <!--<app>a) -kirā ABE; c) vāta i.p.v. hayva ABE; d) âdandan F.</app> -->

</lg>
<lg n="9">
<l n="9a">liṅnyâvaneh yayan ikâsmu nayanta nātha</l>
<l n="9b">yan yogyanêkin upayanta ri menakanya</l>
<l n="9c">ndan karvananya palarən praṅa yârəbut strī</l>
<l n="9d">sundôpasunda tuladən kapəjahnya ṅūni</l>
	 <!--<app>b) mapayanta ABE; manakanya F; c) karvanāna palara ABE; d) kapə-janya A.</app> -->

</lg>
<lg n="10">
<l n="10a">akveh vuvusnya parihāranikî takutnya</l>
<l n="10b">saṅ dantacakra vəkasan sumahur kabāṅan</l>
<l n="10c">dhik hah kayogyan i vuvusta kabeh tan eraṅ</l>
<l n="10d">sakṣatriyâlah atakut ri paḍanya janma</l>
	 <!--<app>b) kabaṅhan A1; d) saṅ F.</app> -->

</lg>
<lg n="11">
<l n="11a">ndī daitya yakṣa mapagâku yan iṅ raṇāṅga</l>
<l n="11b">mon sevu sārvuda marampaka śaktya-śaktya</l>
<l n="11c">tan dady avədya yadin embuha lakṣa koṭi</l>
<l n="11d">kāhinya kṛṣṇa baladeva kaniṣṭhacūtta</l>
	 <!--<app>b) -saktyan F; c) yan in- ABE; d) ṇaladeva A.</app> -->

</lg>
<lg n="12">
<l n="12a">mvaṅ kveh tatan hana vənaṅ vinilaṅ pənuh sə̄k</l>
<l n="12b">ndy ānuṅ kasaṅśaya ləkas juga tâṅkatanya</l>
<l n="12c">nā liṅnirâtri gumuruh para vīrayodha</l>
<l n="12d">aṅhayvanī vacananīka sa dantacakra</l>
	 <!--<app>b) âṅkatgya F (1. agya?); d) saṅ da- BE, -na saṅ padanta- F</app>-->

</lg>
</div>
<div type="canto" n="29" met="mandākrāntā">

<lg n="1">
<l n="1a">tatkālanyan vijah avurahan saṅ vatək śūrasaṅghya</l>
<l n="1b">enak tâmbək narapati jarāsandha tâṅguh saharṣa</l>
<l n="1c">ndan yatnâmet kira-kira siran paṅhrək ohut lumakva</l>
<l n="1d">āpan prāyâhala siṅ ulahânan pataṅgvan upāya</l>
	 <!--<app>a) ahurahan A1B1E; vīrasaṅghya F; b) sahasa  F; c) kiri-kira A1B1E; paṅhrak A1, paṅhrət F; 
	d) ulahan pantanagvan… F.</app> -->

</lg>
<lg n="2">
<l n="2a">o o sakveh narapati vatək śūra rota pravīra</l>
<l n="2b">herən vvantən kira-kira palar moliha ndan vivākṣan</l>
<l n="2c">tiṅkahniṅ pāṇḍava lapana saṅ kṛṣṇa tuṅgal gatinya</l>
<l n="2d">tiñjo tâmbəknya kavihikanan śatru yan pakṣapāta</l>
	 <!--<app>a) he he F; c) pakṣapātta F, pakṣamātta ABE; d) kavihikan A1B.</app> -->

</lg>
<lg n="3">
<l n="3a">nā hetunyan pinaṅən alapən pintakāsih manahnya</l>
<l n="3b">ndān ambəkniṅ katanayu katon kevalânūti yukti</l>
<l n="3c">yan maṅgā bhoga saphala maran tān arovaṅ musuhta</l>
<l n="3d">astām yadyan vihaṅanira śīghrâṅdanī kṛṣṇa matya</l>
	 <!--<app>b) ni F; d) ândanī A1BE.</app> -->

</lg>
<lg n="4">
<l n="4a">nāhan liṅ sah narapati jarāsandha sampun hinayvan</l>
<l n="4b">tan dvâkon dūta sira ḍatəṅêṅ pāṇḍavâveha reka</l>
<l n="4c">saṅ mantrī keśika saṅ inutus mvaṅ sirā citrasena</l>
<l n="4d">ndânuṅgaṅ rih ratha tan ucapən riṅ havan śīghra luṅha</l>
	  <!--<app>b) -a ṅ kon ABE; c) âñcetrasena F.</app> -->

</lg>
<lg n="5">
<l n="5a">ndan vadvā kṛṣṇa vihikan ikaṅ dūta ṅūnin lumampah</l>
<l n="5b">yekân lagy āṅiṅətakən ulah məṅgəp iky āpisādhu</l>
<l n="5c">maṅgəh denyâvaraha ri tuhanyâvivakṣan gatinya</l>
<l n="5d">saṅ dūta rvaṅ siki saṅ aminaṅ pāṇḍavâtêki varṇan</l>
	 <!--<app>d) pāṇḍavāki A1.</app> -->

</lg>
<lg n="6">
<l n="6a">prāptêndraprastha lakunika tan dva təkā riṅ svakārya</l>
<l n="6b">eñjiṅ rakvân humatur umusap jə̄ṅniraṅ pāṇḍuputra</l>
<l n="6c">mvaṅ mājar torasi yan inutus de jarāsandharāja</l>
<l n="6d">rekâpnəd cihna vinəḍarakənyā tumuntən ginaṅsal</l>
	 <!--<app>a) ya tə̄kêṅ ABE; b) humatumusap B1, nira A1BE; c) tayāvarah F; han F; 
	d) ciṇṇa A1B; ken ṅkā F.</app> -->

</lg>
<lg n="7">
<l n="7a">pan gə̄ṅ kārya pravacana jarāsandhanātha pravīra</l>
<l n="7b">prāptâṅdadyakəna kavijayan pāṇḍuputrên raṇāṅga</l>
<l n="7c">sambandhan kṛṣṇa valat aṅalap strī maparṇah ri cedya</l>
<l n="7d">ndy ânuṅ yogyânahur i panasaṅ nātha tan kenakanya</l>
	 <!--<app>a) pān tə̄ A1, pān tə̄n B (cf. T, s.v. pravacana); b) prāptâdady- B; c) cedi F; d) yogyanya F.</app> -->

</lg>
<lg n="8">
<l n="8a">nāhan liṅniṅ tulis irika kəmbə̄ṅ i luh dharmaputra</l>
<l n="8b">mūrchā kepvan ri palaku sasih saṅ Jarāsandharāja</l>
<l n="8c">apan kṛṣṇa pva sanak amisaṅ denirâpiṇḍa jīva</l>
<l n="8d">ndin tan glānāṅ inutus alagâmatyanê vvaṅ sanaknya</l>
	 <!--<app>b) valaku A1BE, nasih A2, hasih F.</app> -->

</lg>
<lg n="9">
<l n="9a">ndan rakvā tan paṅubhayana sampun sira prārtha riṅ rāt</l>
<l n="9b">pan tan dadyâtulaka riṅ amintāśrayâpinta kāsih</l>
<l n="9c">ndan maṅken kṛṣṇa hilaṅakənan duṣṭa nīcâṅalap strī</l>
<l n="9d">tan madvan daṇḍâviṣaya tuhun sih sirâṅde viraṅrvaṅ</l> 
	 <!--<app>a) pahu- ABE.</app> -->

</lg>
<lg n="10">
<l n="10a">ṅkân yatnânambuṅi vacana saṅ citrasenânadah sih</l>
<l n="10b">sājñā śrī bhūpati ikī lin jarāsandharāja</l>
<l n="10c">kinkinən rakva tulusani pirakṣa saṅ nātha riṅ rāt</l>
<l n="10d">an śikṣan kevala pəjahanaṅ duṣṭakarmapracāra</l>
</lg>

</div>
<div type="canto" n="30" met="indravajrā">

<lg n="1">
<l n="1a">nā liṅniraṅ dūta mapinta kāsih</l>
<l n="1b">śrī dharmaputrâṅubhaye kamantyan</l>
<l n="1c">om vruh ṅhulun riṅ kapana pramāda</l>
<l n="1d">ndan hantusantê sakahīnan i ṅvaṅ</l>
	 <!--<app>c) kamapana B.</app> -->

</lg>
<lg n="2">
<l n="2a">nāhan sahur saṅ prabhu dharmaputra</l>
<l n="2b">ṅkân krodha saṅ bhīma vuvusnirâsrak</l>
<l n="2c">dhik hāh aḍah duṣṭa tikā manahta</l>
<l n="2d">maṅgâpraṅâmatyana vandhavanya</l>
	 <!--<app>b) muvus A1BE; c) tiko A1BE; d) âmatyala A1BE.</app> -->

</lg>
<lg n="3">
<l n="3a">siṅsaṅ vruh iṅ śāstra kuraṅ viveka</l>
<l n="3b">durnīti maṅgā dinudut riṅ ambək</l>
<l n="3c">byātīta maṅkênuguṅan lvir edan</l>
<l n="3d">bhoṅgan kitênastutiniṅ musuh crol</l>
	 <!--<app>a) sinyaṅ F; riṅ A1BE; b) dinutu A2, dinutut A1BE; rihambek ABE; 
	c) bvatita b; d) bhogan kitênastutiṅ - A1E, noṅgan kitêkênutus iṅ B; kitêkāṅastutiṅ A2; 
	a i.m. heeft nog 2 varianten behalve de tekst, die ook bij T4, 1083 voorkomt: 
	a) bhoṅgan kitâṅustuti m.c. b) bhoṅgan kitêkotusaṅ iṅ m.c.</app> -->

</lg>
<lg n="4">
<l n="4a">ton taṅ jarāsandha kaṭuṅkabuddhi</l>
<l n="4b">məṅgəp lvir atvaṅ kadi tuhva sādhu</l>
<l n="4c">ri jro hatiṅyân viṣa kālakūṭa</l>
<l n="4d">ahyun ri kāpatya kabeh savarga</l>
	 <!--<app>d) kapatyanta- F.</app> -->

</lg>
<lg n="5">
<l n="5a">śatruṅku tapvan karavīranātha</l>
<l n="5b">yogyanya donən maran paratra</l>
<l n="5c">dūtanya maṅke duluranya matya</l>
<l n="5d">āpan katon tan huripanya deṅku</l>
	 <!--<app>a) karivīra- A1; b) yogyanyaṅ donən ABE; c) dururanya A1B1E.</app> -->

</lg>
<lg n="6">
<l n="6a">nā liṅniran tandaṅ i citrasena</l>
<l n="6b">pakṣâmrəp aṅgrəṅguta tan tahən tvas</l>
<l n="6c">saṅ pārtha yatnâṅgəməṅin pataṅguh</l> 
<l n="6d">maṅka kakapa ləṅənta maṅke</l>
	 <!--<app>c) aṅgənəṅi F; d) naṅənta F.</app> -->
   
</lg>
<lg n="7">
<l n="7a">ndī laṅghyana ṅvaṅ ri vuvus narendra</l>
<l n="7b">mon yukti tan yukti taden vivākṣaa</l>
<l n="7c">prih taṅgapâjñānira hayva mithya</l>
<l n="7d">yadyan təkâmatyanikeṅ parāna</l>
	 <!--<app>a) nirlaṅghyana F; b) mon yukti tade n vivākṣan A1; d) -tyarikaṅ F-->

</lg>
<lg n="8">
<l n="8a">svargan paṅuṅsyâśraṇāniṅ apraṅ</l>
<l n="8b">dah vidhyatêkī phalaniṅ kaśaktin</l>
<l n="8c">maṅgəh prabhu ṅvaṅ pinakāśrayêṅ rāt</l>
<l n="8d">don iṅ mavīryânuluṅêṅ kaduhkhan</l>
	 <!--<app>a) pāṅsyâ A1; b) ndah F; c) ṣinakâ- B1; niraṅ piṇḍa ABE.</app> -->

</lg>
<lg n="9">
<l n="9a">yadyan rare mātuha nəmva duhkha</l>
<l n="9b">prih rakṣa yan bhakti marânaḍah sih</l>
<l n="9c">astam yadin pāṇḍavaputra tovi</l>
<l n="9d">yan duṣṭa patyāna ta hayva tamban</l>
	 <!--<app>b) rakṣanya n ABE; c) vāndava F; d) matamban B.</app> -->

</lg>
<lg n="10">
<l n="10a">hīṅanya yuktîki manah narendra</l>
<l n="10b">ndā dharmaniṅ kṣatriya ta pva tūtən</l>
<l n="10c">nā liṅ narāryârjuna sopapatti</l>
<l n="10d">saṅ bhīma meraṅ misugal marêṅ doh</l>
	 <!--<app>b) ādharma ABE; d) misuśal A1BEF.</app> -->
</lg>

</div>
<div type="canto" n="31" met="nardaṭaka">
 
<lg n="1">
<l n="1a">avicaritan vṛkodara tuvīraṅ apān vihaṅa</l>
<l n="1b">purih iṅ amogha baṅkras avikalpa luput rinasan</l>
<l n="1c">nṛpati yudhiṣṭhirâpagəh ujarnira tan vuruṅa</l>
<l n="1d">lumarisa maṅkat eñjiṅ umareṅ karavīrapati</l>
	 <!--<app>a) îriṅ A2EF; apā ABE; d) -natha ABE.</app> -->

</lg>
<lg n="2">
<l n="2a">karaṇaniran pakon rumuhunaṅ hinutus muliha</l>
<l n="2b">dhvajanira rakva cihna ḍatəṅêṅ karavīrapati</l>
<l n="2c">ya vinava citrasena sukha mārga visāta gati</l>
<l n="2d">sira kavəkas madandan asənaddha riṅ astraśara</l>
	 <!--<app>a) mulaha B1, mulata B2; b) citna A1B1; ḍatəṅê BE; kakaravīra E; c) sukhar B; 
	d) madandanan BE; rastrasaśra A1B1E, raṅastra- A3; snāha-varāstraśara F.</app> -->

</lg>
<lg n="3">
<l n="3a">lalu vəkasan saṅ uddhava ḍataṅ ri siraṅ nṛpati</l>
<l n="3b">avarah i gə̄ṅ i duhkha harimūrti siran praṇata</l>
<l n="3c">prabhu huniṅan paṅañjali patik haji sājña haji</l>
<l n="3d">anaḍaha sevakā ri paṅutus vasudevasuta</l>

</lg>
<lg n="4">
<l n="4a">gati karavīranātha yan apan sa dumona sira</l>
<l n="4b">irika ta rakva mahyun amināṅa ri jəṅ nṛpati</l>
<l n="4c">hulunira pun priyambada ḍataṅ mavarah ri sira</l>
<l n="4d">yatika vinaspadākənira tan saka riṅ hiḍəpan</l>
	 <!--<app>b) hahyun ABE; amikāṅa B; c) ḍata B; d) yayihika A1E, yahika A2B; vaspadākən A; rī ABE.</app> -->

</lg>
<lg n="5">
<l n="5a">kunaṅ i səḍaṅ nikī tulusa kəddə təkâminaṅa</l>
<l n="5b">təlas ubhayā ta saṅ prabhu tan adva siran layata</l>
<l n="5c">anusupa riṅ vanasrama mariṅ śala rājyasabhā</l>
<l n="5d">alah aləməh ri sāhana ri bhaktinirêṅ nṛpati</l>
	 <!--<app>a) kədə̄ A1BE; d) nirê F.</app> -->

</lg>
<lg n="6">
<l n="6a">ndah ika tikâmaṅun prihati saṅśaya ri tvasira</l>
<l n="6b">tan agigu donən iṅ ripu yadin hibəkaṅ bhuvana</l>
<l n="6c">sira juga tan parovaṅa śumīrṇakənê palagan</l>
<l n="6d">ndan i sihirê narendra tan animbaṅanêṅ palagan</l>
	 <!--<app>b) agagu B1; c) -kənaṅ ABE; d) asih F; iraṅ ABE.</app> --> 

</lg>
<lg n="7">
<l n="7a">nahan ika liṅ saṅ uddhava manəmbah i dharmasuta</l>
<l n="7b">nṛpati yudhiṣṭhirêpu humənəṅ vəkasan masahur</l>
<l n="7c">bapa vihikan ṅhulun ri vacananta təlas kahiḍəp</l>
<l n="7d">kunaṅ iki pāpani ṅhulun agə̄ṅ riṅ apan lukata</l>

</lg>
<lg n="8">
<l n="8a">hana punagiṅku ṅūni yan anəmvakənaṅ karatun</l>
<l n="8b">tan atulakêṅ aminta śaraṇâmrih aminta tuluṅ</l>
<l n="8c">yatika dumadyakən vipathaniṅ manah ardha kaduk</l>
<l n="8d">vavaṅ ubhaya ṅhulun pininaṅ iṅ karavīrapati</l>
	 <!--<app>8. a) karatut B1; c) mah A1B.</app> -->

</lg>
<lg n="9">
<l n="9a">kunaṅ apa tā kavədyakəna de vasudevasuta</l>
<l n="9b">apan iki lobhani ṅhulun i sihnira nora vaneh</l>
<l n="9c">sira marikī dumeh ṅhulun anəmvakənaṅ karatun</l>
<l n="9d">tuhun avanəh sukhâku tuvi vāhya hiḍəpkv irika</l>
	 <!--<app>a) basude ontbr. A1B; b) ṅhulun i ontbr. B1; c) mariṅkī B, marikā F.</app> -->

</lg>
<lg n="10">
<l n="10a">hana tiki donku guhya paramārthasukhābhyudaya</l>
<l n="10b">ṅhulun aharəp visāta mulihê harirājyasbhā</l>
<l n="10c">sira mara vastu siṅgih avatāra bhaṭāra hari</l>
<l n="10d">varayaṅirâta mārganiṅ amaṅgiha viṣṇupada</l>
	 <!--<app>a) an iki ta ABE; dohku A, doku BE; gāhya ABE; b) aharəs A1B1E; -hêṅ F.</app> -->

</lg>
<lg n="11">
<l n="11a">laku tavarah siran ya kinire mami kārya təmən</l>
<l n="11b">tuhu-tuhu tan sakêṅ kuhaka rī kapanan vənaṅa</l>
<l n="11c">niyata hatiṅku hayva ta sirâlara denya huvus</l>
<l n="11d">tumuluya ta svadharmanira ri vvaṅ akārya hayu</l>
	 <!--<app>b) rī ABE; d) pva dharma ABE.</app> -->

</lg>
<lg n="12">
<l n="12a">nda nahan ujar yudhiṣṭhira saṅ uddhava maṅkin alək</l>
<l n="12b">anaṅis anəmbah aṅhyaṅi nareśvara yan vuruṅa</l>
<l n="12c">kunaṅ apa tan vənaṅ śabdanira nṛpati</l>
<l n="12d">karaṇaniran mulih təhər asoṅ hənək iṅ hṛdaya</l>
</lg>

</div>
<div type="canto" n="32" met="kilayu anəḍəṅ"> 

<lg n="1">
<l n="1a">byātīta mata gati saṅ uddhavâvidita dharmatanaya caritan</l>
<l n="1b">tan bhinna sama siran umaṅkat eñjiṅ ahavan ratha kanakamaya</l>
<l n="1c">bhīmârjuna nakula təkê saṅ ārya sahadeva maṅiriṅi sira</l>
<l n="1d">sə̄k sañjata saha bala kośa vāhana pənuh pracalita gumuruh</l>
	 <!--<app>a) byātīka A, byātī kəta B, byātītta E.</app> -->

</lg>
<lg n="2">
<l n="2a">tan varṇanən ulahira riṅ havan mvaṅ i lavasnira pira ta kunaṅ</l>
<l n="2b">ndah prāpta sira ri karavīrarājya hana dūta rumuhun avarah</l>
<l n="2c">ṅkân garjita narapati cūtajanma ləvu harṣanira kapalayu</l>
<l n="2d">marmâgiraṅ asəgəh anuṅsuṅâguyu haṅañjali siran avuvus</l>
	 <!--<app>a) vraṅ A1; iṅ alas pira-pira F; b) karavirājya A1E; d) siran ABE; iṅ guyu F.</app> -->

</lg>
<lg n="3">
<l n="3a">ḍuh bhāgya kadi kahudanan varāmṛta mara ṅhulun i təka haji</l>
<l n="3b">sākṣāt hulan umətu sakêṅ mahodadhi kitânuluhi kapətəṅan</l>
<l n="3c">ṅūnin kucup akucəm alə̄k tvas i ṅhulun apiṇḍa kumudasalaga</l>
<l n="3d">maṅkin sinəkarakən i sih nareśvara marâvəlas iṅ aśaraṇa</l>
	 <!--<app>b) mahonadi A1, mahondadi A2B1E, tekst A3B2; tahânu ABE; d) maṅke F-->

</lg>
<lg n="4">
<l n="4a">nāhən ṅhulun alavas ayoga nityasa maṅarcaṇa rahina vəṅi</l>
<l n="4b">aṅgən japa tapa ta bhaṭāra dharma sinamādhi kinatuturakən</l>
<l n="4c">maṅke pva phalanika hanâvamāna kita rākṣaka ḍatəṅ atuluṅ</l>
<l n="4d">byaktâradina juga ya śatruni ṅvaṅ i hananta pinakaśaraṇa</l>
	 <!--<app>a) nāntən F; kulun A2; b) to ta bhat. A1BE, japa satata F; kəninatuturakən A1BE.</app> -->

</lg>
<lg n="5">
<l n="5a">liṅ saṅ nṛpati sinahuran yudhiṣṭhira hade prabhu vacana haji</l>
<l n="5b">ndin pāṇḍava rumuhurana prabhāva ri kitan tribhuvanavijaya</l>
<l n="5c">hetunya ḍatəṅ i paminaṅ tatan ri vənaṅanya paṅalaha musuh</l>
<l n="5d">nyāma ṅhulun ikihən apâṅrivəg-rivəganâməḍara kativasan</l>
	 <!--<app>b) -ranê F; nita ABE; d) nyaṅma ABE; ikikən abE; parivəg- BE.</app> -->

</lg>
<lg n="6">
<l n="6a">sarvôpaśama paṅucap iṅ paḍâdbhuta mahātiśaya guṇanira</l>
<l n="6b">maṅgəh sakalajaya manah narendra karavīrapati kavigaran</l>
<l n="6c">agyā ri tuluyanira maṅkat aṅluruga tovin alavas atihaṅ</l>
<l n="6d">tan dvâṅatagi sahana saṅ vatək ratu madandana ga ja turaga</l>
	 <!--<app>b) -ôva- ABE.</app> -->

</lg>
<lg n="7">
<l n="7a">gəṇḍiṅ gubar aṅarahakən lumakva gumuruh saha surak aṅuhuh</l>
<l n="7b">gor kumva sahana para vīra saṅgəpaṅ amuṣṭi curiga sagala</l>
<l n="7c">təṅranya kuməlab avilət curiknya lumarap kakiricik apagut</l>
<l n="7d">sākṣāt kəcap i liḍah iṅ antakan dug alapâhyun amaṅana musuh</l>
	 <!--<app>a) aṅalahakən ABE; b) tīra A1; taṅgapan ABE; d) alamā A1B.</app> -->

</lg>
<lg n="8">
<l n="8a">maṅkat sira narapati kāravīra saha bhūṣaṇa kavaca rukuh</l>
<l n="8b">muṅgv iṅ gajapati kadi parvâtaruhur arəṅga kanaka dumilah</l>
<l n="8c">lumrânuluhi kilatiran sateja kadi bhāskara vahu sumənə̄</l>
<l n="8d">agyâmubura musuh aṅandhakāra riṅ ayun havasana gəsəṅən</l>
	 <!--<app>b) kadi gajapati BE; d) kadyâmu- F, agyâṅmu- ABE.</app> -->

</lg>
<lg n="9">
<l n="9a">sakveh para ratu saha kośavāhana pənuh parəṅ aṅiriṅakən</l>
<l n="9b">kapvâṅaku ri hilaṅaniṅ musuh ri təka pāṇḍava huvus amatih</l>
<l n="9c">təkvan pva hanani śata koravīśvara surakṣanira narapati</l>
<l n="9d">ṅūniṇ ḍatəṅa siran aṅadvakən ri vasudevatanaya pəjaha</l>
	 <!--<app>a) iriṅakəna ABE; d) siraṅ ABE; ri ontbr. B1.</app> -->

</lg>
<lg n="10">
<l n="10a">śrī bhīṣmaka muvah aṅatag paḍāhi bala maṅkata huvus arəpat</l>
<l n="10b">mvaṅ putranira saphala putra nāyaka ta de narapatiduhitā</l>
<l n="10c">rukma ṅaranira subhaga pravīra tuhu siṅha tahu ta riṅ ayun</l>
<l n="10d">maṅgəh paṅalah asura daitya dānava sira lagi mamati musuh</l>
	 <!--<app>a) paḍāti F; huhus F; b) kade A1BE; rakva kaka de F.</app> -->

</lg>
<lg n="11">
<l n="11a">mvaṅ cedipati təlas udhāni māri kalaran ri raranira hilaṅ</l>
<l n="11b">āṅambul aṅadəg abaṅun sirâṅusapi luh ləṅən inagagakən</l>
<l n="11c">krūrâṅgətəm avaray anuṅgaṅ in ratha mataṅga vəlu muruṅut abaṅ</l>
<l n="11d">vetniṅ gərəgətən aṅagəm lipuṅ kadi katon amupuha bhuvana</l>
	 <!--<app>a) ukāni F, atāni A1BE; b) inagakən B; aray A1BE (aparay, arayan? A2); aviray F; matâvəla F; 
	d) lipuṅṅa A1B; amupula ABE.</app> -->

</lg>
<lg n="12">
<l n="12a">lvir guntur amalabar ikaṅ balâhili-hilī gumuruh avurahan</l>
<l n="12b">hrikniṅ gaja ratha turagâsrak agyat anamar vatu sivak apagut</l>
<l n="12c">tuṅgul kuməlab asəmu megha mumbul akilat vaja galah avilət</l>
<l n="12d">ghurṇaṅ gubar atugur agənturan kadi gəlap ry avaṅ-avaṅ ataruṅ</l>
	 <!--<app>a) aśvak A2; d) ghurṇita B2, ghurṇi AB1E; savaṅ-avaṅ ABE, ryarvaṅ- F.</app> -->

</lg>
<lg n="13">
<l n="13a">bhraṣṭan vukir alas inidək sakambah arəmuk mələka kadi ləbu</l>
<l n="13b">lumrā riṅ avaṅ-avaṅ aṅ andhakāra rumahab kadi ləbu sumaput</l>
<l n="13c">tambis vulahun apəga tan panona daratan para ratu sabatək</l>
<l n="13d">moghânəmu suluh i larapni bhūṣaṇanirâva kuməñar akilat</l>
	 <!--<app>c) panoda F.</app> -->

</lg>
<lg n="14">
<l n="14a">lvāniṅ təgal atus ivu yojanā tuvi hibək vvaṅ atətəl asəlur</l>
<l n="14b">maṅgəh kasəsəkan apənuh vatək ratu padāti bala gaja ratha</l>
<l n="14c">tan svaṅ vinuvus ivəh ikaṅ havan sukət alas gunuṅ ajuraṅ arəs</l>
<l n="14d">maṅke pvan arəsik aratâgənət varəg inambah inidək inuli</l>
	 <!--<app>b) i pənuh F; d) arasâ  F.</app> -->

</lg>
<lg n="15">
<l n="15a">ekārṇava kahiḍəpan iṅ balâṅibəki rāt suinarasah anasar</l>
<l n="15b">mālun tuha raṅin apagut harusnya kəlab iṅ dhvaja mələk apupul</l>
<l n="15c">mīnanya sipi-sipiṅ atap karaṅnya liman akrəp aharama curik</l>
<l n="15d">nūsanya ratha piraṅ atus gubar paṅuhuh ampuhan ika gumuruh</l>
	 <!--<app>a) i AB; c) mīnan pva A2; d) guṇar B1; maṅuhuh F.</app> -->

</lg>
<lg n="16">
<l n="16a">ri sakṣaṇa hana ta hudan śavâdbhuta pupū hulu sumavur agal</l>
<l n="16b">bhūtâṅigêl aṅalup ikaṅ śṛgāla vana vāyasa humuṅ ataruṅ</l>
<l n="16c">ndā mukṣa tumuluy adulur gəlapnya makətug kṣititala gumivaṅ</l>
<l n="16d">durmaṅgalani laku para pravīra bhayalakṣaṇa mara ya daṅu</l>
	 <!--<app>a) sumahur A1B1E; b) vānayavaśa  A1BE2 (E1 alleen: vāyaśa ); c) kilapnyê ABE; n akətug F.</app> -->

</lg>
<lg n="17">
<l n="17a">śrī bhīṣmaka sira ta mahā sumāntva karavīrapati tan asarag</l>
<l n="17b">ḍuh sājña haji mapa kunaṅ kalīṅan iri rāt vulat i dudu-dudu</l>
<l n="17c">utpāta kadi mavarahê panəmva naranāthan ala yan alaga</l>
<l n="17d">yogyâṅ upaśubha gavayən maraṅ haji tulus manəmu kavijayan</l>
	 <!--<app>b) iki F; dudu-dadu F; c) pakəmu B1; panə̄mu AB2E.</app> -->

</lg>
<lg n="18">
<l n="18a">liṅ bhīṣmaka narapati cūtajanma gumujəṅ sumahur iman-iman</l>
<l n="18b">do hayva pati vədi musuh paran kari vənaṅ mapagakəna kita</l>
<l n="18c">tovin hana kurupati karṇa pāṇḍava sarakṣa pinakaśaraṇa</l>
<l n="18d">mvaṅ ndin hana vani mulatê vatək ratu yadin hyaṅa niyata kavəs</l>
	 <!--<app>c) sulakṣaṇa F; d) din A1BE.</app> -->

</lg>
<lg n="19">
<l n="19a">mvaṅ tan hana kapalaṅ-alaṅ sirên bala padāti gaja ratha pənuh</l>
<l n="19b">sār sə̄k səsək asəlur ikaṅ vvaṅ aṅrak aṅuhuh gumuruh asahuran</l>
<l n="19c">asraṅ paḍa kavigaran aśrama-śrama mabherava səḍəṅ avərə̄</l>
<l n="19d">agyâsraṅ araga-ragan asru tan pahavəran ya lurug agul-agul</l>
	 <!--<app>b) aṅruk F; aṅuvuh B; d) əraga-ragan B.</app> -->

</lg>
<lg n="20">
<l n="20a">len taṅ vija-vijah asivo-sivo kahaṅətən lalu ya dadi tukar</l>
<l n="20b">daṇṣâprəp avur atəmahan praṅ enak apəluk silih-arug arukət</l>
<l n="20c">taṅheh luvara paḍa tinimbaṅan mulati tan kakavaśa  sinapih</l>
<l n="20d">ājñā haji maṅuhutanêriya nda tucapən ta lumarisa huvus</l>
	 <!--<app>a) asavo-sivo F; lulu F; b) ahur atəman F; c) tan ṅeh F; sinapihan F -->

</lg>
<lg n="21">
<l n="21a">nā liṅ narapati paḍa tan vihaṅ sahananiṅ bala təlas inatag</l>
<l n="21b">gumrək kadi binuru lumampah asru humilī kadi ḍavuhan alab</l>
<l n="21c">akveh pinalalu mati kedəkan sahananiṅ bala marəbut arəp</l>
<l n="21d">gək ghor agaraba-garabag rubuh rəbah ikan sakaparan inidək</l>
</lg>

</div>
<div type="canto" n="33" met="citrālaya">

<lg n="1">
<l n="1a">adavañ caritan kramani lakunira</l>
<l n="1b">titir aṅhiṅəp iṅ havan apan arivəg</l>
<l n="1c">vəkasan ḍatəṅ iṅ palaganira vavaṅ</l>
<l n="1d">palapat-palapatnya təga-təgal adoh</l>
	 <!--<app>a) kuraa B.</app> -->

</lg>
<lg n="2">
<l n="2a">hana deśa tuhun katəmu kasih-arəp</l>
<l n="2b">jinarah riṅ uṣāna kari paravaśa </l>
<l n="2c">variṅinya paḍâtuva ləvas anana</l>
<l n="2d">ri daləmnya sukət pətəṅ amuhara rəs</l>
	 <!--<app>c) aruhur F (i.p.v. anana); d) sukət A1; amuha B.</app> -->

</lg>
<lg n="3">
<l n="3a">kuṭi śīla vihāra yaśa paḍa hilaṅ</l>
<l n="3b">gupuranya rubuh caviri kahabalaṅ</l>
<l n="3c">pratimâsəpi himpər alara sivuhən</l>
<l n="3d">anaṅis bhramarâṅrəṅ amarəki kupu</l>
	 <!--<app>a) vivāra AE; hila B; d) amarəṅi A2.</app> -->

</lg>
<lg n="4">
<l n="4a">ri təgalnya kapāla kaṭaśakahagal</l>
<l n="4b">ri tamanya pətuṅ ḍukut avilət aket</l>
<l n="4c">hana jaṅkrik aśabda ri vivaranika</l>
<l n="4d">kadi māvara tiṅkah iṅ alap adaṅu</l>
	 <!--<app>a) kavāla F; in a i.p.v. ta als v.1. la?, ta, va; voorts: kavalakat; kavaśa kahagal EF; 
	d) mavarah B2; -ṅu ontbr. F.</app> -->

</lg>
<lg n="5">
<l n="5a">sakaton iki tāni janapada kabeh</l>
<l n="5b">riṅ usāna pənuh baṇija paḍa sugih</l>
<l n="5c">ndah alasnya vijuṅ juga lagi katəmu</l>
<l n="5d">arumuh riya ləmbu pira-piraṅ ivu</l>
	 <!--<app>d) arumah F; riha aABE.</app> -->

</lg>
<lg n="6">
<l n="6a">sahulat karavīrapati salah-asa </l>
<l n="6b">panas iṅ hati tan kavaśa  pinaḍəm</l>
<l n="6c">ndatan adva murub galakira kumutug</l>
<l n="6d">aharəp maləs aṅgəsəṅana panəpi</l>
	 <!--<app>d) taharəp A1BE.</app> -->

</lg>
<lg n="7">
<l n="7a">inatag ta samūha para ratu kabeh</l>
<l n="7b">parəṅ aṅrurahaṅ təlas avuh-avunən</l>
<l n="7c">lumurug ta sirâraga hi gaja ratha</l>
<l n="7d">gumuluṅ tumitih saha bala gumuruh</l>
	 <!--<app>a) ha samūha A1BE; b) avutavunən A1BE; c) Iumurut aABE; d) tumitahF.</app> -->

</lg>
<lg n="8">
<l n="8a">ndatan amvas ikaṅ panəpi ginəsəṅan</l>
<l n="8b">śata koṭi riṅampas inidək inuli</l>
<l n="8c">kadi sāgara bahni matiki vəkasan</l>
<l n="8d">daśadeśa katon paḍa makabaranaṅ</l>
	 <!--<app>b) inuliṅ F.</app> -->

</lg>
<lg n="9">
<l n="9a">vvaṅ ikâvrəg ameta raṇa silih-idək</l>
<l n="9b">jinarah tinavan hana sinəlaṅakən</l>
<l n="9c">asiṅ aṅlaga śīrṇa riṅəbut inirup</l>
<l n="9d">hana māti kagəm juga turuṅ inapa</l>
	 <!--<app>a) mvaṅ ABE; âvrag B1, amrəg B2; amet parana F; c) rinəbat B.</app> -->
</lg> 

</div>
<div type="canto" n="34" met="śārdūlavikrīḍita">
 
<lg n="1">
<l n="1a">ndā tatkālani saṅ vatək ratu jarāsandhā ḍataṅ sāhasa</l>
<l n="1b">lvir vvaṅ parvata ghora ghūrṇita lanânūt śatru tulyalâsa </l>
<l n="1c">sāmantā juru sāna tut lari sira śrī kṛṣṇa norâṅhavər</l>
<l n="1d">akveh māti lavan padātibala śīrṇâlyus təkêṅ vāhana</l>
	 <!--<app>c) sānna F; tūlari ABE.</app> -->

</lg>
<lg n="2">
<l n="2a">hetunyâsusupan hanâṅusi ri jəṅ kṛṣṇâlayū mūrchita</l>
<l n="2b">byātīta kuləm iṅ havan təkap i dohniṅ pantarā durgama</l>
<l n="2c">prāptêṅ dvāravatī kathañcana narendrâtī madānâsabhā</l>
<l n="2d">astam vruh sira yan təkāna ruruhən deniṅ musuh sāhasa</l>
 
</lg>
<lg n="3">
<l n="3a">ndah ṅkā tan pavarah satorasi təkā mopakṣamâṅhañjali</l>
<l n="3b">sājñā śrī naranātha bhīṣmi hilaṅêkiṅ rājya bhasmīkṛta</l>
<l n="3c">prāptaṅ śatru lumaṅkuṅ aṅhibəki rāt yatnā ta saṅ bhūpati</l>
<l n="3d">sāmanta prabhu māti śīrṇa ṅuniveh taṅ mūr arəs katrəsan</l>
	 <!--<app>b) bhiṣṭi F; d) kaṅ F; -veh mūrā ya rəs ABE.</app> -->

</lg>
<lg n="4">
<l n="4a">vyarthâṅhera pulih patik haji tumaṅgul tampuh i pvaṅ ṅhulun</l>
<l n="4b">ndah maṅkin lumurug sudhīra sumaput rodrâṅrəbut kātara</l>
<l n="4c">bhraṣṭêkiṅ balaniṅ sahāya ta patik saṅ nātha tuvy āsakit</l>
<l n="4d">deniṅ hrū ndan ikiṅ nimittani haṅuṅsi jəṅ narendra prabhu</l>
	 <!--<app>a) pvaṅkulun F; b) ndan F; c) êki ABE; d) bhubda B1, ruṇḍa AB2E; manimitta b; aṅuṅsir F.</app> -->

</lg>
<lg n="5">
<l n="5a">nā liṅniṅ mavarah sagadgada manah saṅ vṛṣṇivīrâṅrəṅə̄</l>
<l n="5b">akveh prāpta muvah tuhun mujarakən riṅ vvaṅ matakvan humuṅ</l>
<l n="5c">yekân yatna nareśvarâgaravalan motus balâdandana</l>
<l n="5d">abyūran gumuruh tikaṅ vvaṅ aṅuhuh kapvâṅrəgəp sañjata</l>
	 <!--<app>a) kṛṣṇavīrâ F; b) -kə̄n iṅ E; -ken iṅ AB; c) yatnya b; ânandana A1BE; d) aṅuvuh F; ârəgəp B.</app> -->

</lg>
<lg n="6">
<l n="6a">maṅkat saṅ prabhu muṅgah iṅ ratha maṇik sahyârukuh kañcana</l>
<l n="6b">məṅgəp sampun abhūṣaṇânihaṅakən cakrâhaləp bhīṣaṇa</l>
<l n="6c">len taṅ śaṅkha si pāñcajanyan tinulup ghorâgərəh ghūrṇita</l>
<l n="6d">aṅde garjita saṅ vatək ratu samaṅkâpan səsək riṅ musuh</l>
	 <!--<app>c) ghūrniti A1B; d) ri musuh B.</app> -->

</lg>
<lg n="7">
<l n="7a">yatna dāruki sārathînutusirân śīghrākənêkaṅ kuda</l>
<l n="7b">ghor lampahnira len vatək ratu təkêṅ sāmanta mantrī pənuh</l>
<l n="7c">təkvan śrī baladeva sampun arəpat sampūrṇa riṅ vāhana</l>
<l n="7d">brahma viṣṇu maṅiṇḍarat juga siran tan sah sapakṣâdulur</l>
	 <!--<app>a) yatnaṅ F; īnutis ABE; irā ABE; sīghrâṅkəne of tekst (onduid.) A1, -âṅəne A2; b) yadu F; c) niṅ F.</app> -->

</lg>
<lg n="8">
<l n="8a">ṅkā taṅ deśa təkêṅ juraṅ vukir alas hritniṅ girī durgama</l>
<l n="8b">sār sə̄k vvaṅ lumurug jəmur sili tuhuk krūra krəp iṅ sañjata</l>
<l n="8c">rug bhraṣṭaṅ kaparag bubak rubuh asiṅ kambah rəbah kakrəpuh</l>
<l n="8d">deniṅ sāmaja len rathârurək arok ginrək lanâgənturan</l>
	 <!--<app>b) sə̄r a; rurâ A1BEF, rarâ A2.</app> -->

</lg>
<lg n="9">
<l n="9a">byātītan suvay iṅ lumampah arivəg lagy âkuləm riṅ havan</l>
<l n="9b">eñjiṅ śīghra ḍataṅ sirên pabharatan ton taṅ musuh sək pənuh</l>
<l n="9c">lumrâvrā varagaṅnya mundur aṅusī pugrān aṅantîṅ vuri</l>
<l n="9d">lvir meghâpupul aṅhəmū hudan agəntə̄r an huṅasty aṅuvuh</l>
	 <!--<app>a) suvuya A1, -ā A2, suvuyəṅ B1, suyəṅ B2, suvuy iṅ E; c) aṅusir F; pugrab A2; huri ABE; d) tuṅasty F.</app> -->

</lg>
<lg n="10">
<l n="10a">ṅkān pojar naranātha yatna tumañākən ry argaḍaniṅ musuh</l>
<l n="10b">toh ṅke ṅke ta saṅ uddhava nda vulatîkiṅ śatru sə̄k adbhuta</l>
<l n="10c">nyaṅ gvan saṅ ratu sūrasāra ra parapūniṅ karavīraprana</l>
<l n="10d">mvaṅ tan byūha paran dananya vəkas iṅ durgrahya tan popama</l>
	 <!--<app>a) ṅkā ABE; tuñakən ryāgadgadā ABE; b) doh ko ṅketa ABE (ken A2); c) nyu ṅ BE; ndya ṅ F; surasora F; 
	d) mraṅ abE; ta B; parānananya ABE; durgāhya ABE.</app> -->

</lg>
<lg n="11">
<l n="11a">liṅ saṅ nātha sināntva bāla sumahur tan saṅśaya saṅ prabhu</l>
<l n="11b">ndā honyā kadi parvatâṅgəgər asə̄kniṅ vāhana mvaṅ ratha</l>
<l n="11c">yekôṅgvan karavīranātha rasikī vastv agraniṅ kṣatriya</l>
<l n="11d">sāmantârbuda koṭi lakṣa taṅ anakniṅ sañjatâgrâhulap</l>
	 <!--<app>a) sireṅ sināntva F; katha B1; bala A1BE ontbr. A2; tatan A2; b) ndan F; âgəgər F; c) rasikā F; d) arvuda F.</app> -->

</lg>
<lg n="12">
<l n="12a">yapvan vetan ikaṅ katon kadi tasik rob ri krəp iṅ vāhana</l>
<l n="12b">karṇa mvaṅ śata koraveśvara tiki lvir nūsa muṅgv iṅ təṅah</l>
<l n="12c">sāmantanya lumaṅkuṅ aṅhibəki rāt kaṅkən ryak osik pənuh</l>
<l n="12d">tanpandəl varagaṅnikâpraṅ i harəp ginrək lanā kombakan</l>
	 <!--<app>a) yaprān A1B; riṅ BF; d) kānpandəl A1BE; varakaṅ A1BE; amom-bakan F.</app> -->

</lg>
<lg n="13">
<l n="13a">nāṅ kulvan lvir alas patiṅhalan ikaṅ tuṅgul curiknyâvilət</l>
<l n="13b">śrī dharmātmaja pāṇḍuputra kaharan siṅhanya muṅgv īrika</l>
<l n="13c">akveh len sakahompul-umpul apupul sāmanta bhakty âjuru</l>
<l n="13d">evəh yan kaparāna durgama sukət deniṅ krəp iṅ sañjata</l>
	 <!--<app>a) tuṅgal F; b) muṅgvīṅ rika A1 (? onduid.) BE.</app> -->

</lg>
<lg n="14">
<l n="14a">tan tuṅgal ta patiṅkah iṅ gəlar adudva byūha kapvârəpat</l>
<l n="14b">vetan bhīṣaṇa cakralakṣaṇa ṅaranyâdan ri duryodhana</l>
<l n="14c">saṅ kulvan daruḍāvatāra tuvi saṅ parthâpagəh rakṣaka</l>
<l n="14d">vetniṅ sə̄k bala kośa vāhana jarāsandhâgəlar kānana</l>
	 <!--<app>b) -nyandan ABE; d) havāhana B.</app> -->

</lg>
<lg n="15">
<l n="15a">ndah sampun tumihaṅ kabeh sama-samâhyun mapraṅ aṅrampaka</l>
<l n="15b">yatnā tapva nareśvara masaji taṅ byūhânuṅā yogyana</l>
<l n="15c">aṅhiṅ tan savaṅ ardhacandra gəlarən saṅ nātha muṅgvêṅ təṅah</l>
<l n="15d">sāmanta prabhu tiṅkahən panihuṅê piṅgir maran tan kasep</l>
	 <!--<app>a) arampakā E; b) yogyani B; c) ta B2E, savakar- F.</app> -->
</lg>

</div>
<div type="canto" n="35" met="madraka">
 
<lg n="1">
<l n="1a">maṅkana liṅ saṅ uddhava narendra yatna tumuluy madandana rəṇah</l>
<l n="1b">mvaṅ yaduvaṅśa len sahana saṅ vatək ratu huvus matiṅkah apagəh</l>
<l n="1c">byūhanirârdhacandra makateja sə̄n i larap iṅ varāstra niśita</l>
<l n="1d">durgama sə̄k lumaṅkuṅ aṅavetan aṅləpasi kulvan amriha jagat</l>
	 <!--<app>a) arəbah A1B (E: vsl. arəṇah); b) yaudu [sic?] F; d) amrih ajaga F.</app> -->

</lg>
<lg n="2">
<l n="2a">lvirnira saṅ mahāt ika ya riṅ kaśaktin adhikāra siṅhapuruṣa</l>
<l n="2b">durmukha babhru vīpṛta Jayântakâṅgadhara citradharma subala</l>
<l n="2c">tovi saṅ ugrasena vasudeva revataka bhojadeva sakala</l>
<l n="2d">vvan matuvâpagəh pinakāpgəh iṅ naya vidagdha riṅ kira-kira</l>
	 <!--<app>b) viprata B (vipṛtu T 3, 597), vimṛta F; c) nasudeva A1B1; d) pinaka pagvan F; ri E.</app> -->

</lg>
<lg n="3">
<l n="3a">sampun areh samāntara ḍataṅ tikaṅ musuh arampak aṅrak aṅuhuh</l>
<l n="3b">māta tumandan amaraṅ amurək marək sumaput aṅrəbut maṅurubut</l>
<l n="3c">ṅkân pinapag tinaṅkəpakən iṅ ləkas paḍa silih-galah silih-arug</l>
<l n="3d">gumrək avor mavantah asəlur jəmur silih-idək sapālah-alahan</l>
	 <!--<app>a) aṅhruk F; b) ârurək F; d) avo F.</app> -->

</lg>
<lg n="4">
<l n="4a">gaṇḍi galah ḍaḍap viphala tan kahop kasəsəkan kasep kasələvəg</l>
<l n="4b">aṅhiṅ ikaṅ duhuṅ viṣa sinuṅkəlitniṅ asikəp silih prəp apəluk</l>
<l n="4c">maṅkin agənturan tikaṅ anəmpuh aṅgrəgut amuk paḍâṅaruk-aruk</l>
<l n="4d">rodra silih-təvək silih-arug silih-cavuk utək silih-dudut usus</l>
	 <!--<app>b) basa ABE.</app> -->

</lg>
<lg n="5">
<l n="5a">ndān asusuñ jugaṅ musuh atambəh aṅlurugi mogha maṅkin aməḍək</l>
<l n="5b">mvaṅ ratu koṭi lakṣa sumahab maṅambuli paḍâṅhrək iṅ gaja ratha</l>
<l n="5c">kātara sāhasâṅləpasakən varāstra śara sə̄k tibā kadi hudan</l>
<l n="5d">avrəg avūt ikaṅ bala kaṅelan amrih apayuṅ raṅinyan alayu</l>
	 <!--<app>a) apəḍək F; b) âgrək F.</app> -->

</lg>
<lg n="6">
<l n="6a">tandva katūb rəbah kahala paṅharəp nṛpati kṛṣṇa śīrṇa kalulun</l>
<l n="6b">ghora pulih ta saṅ subala len jayāntaka paḍâhavan ratha maṇik</l>
<l n="6c">krūra lanâṅayat laras amāhi sāyaka nirantarânaravata</l>
<l n="6d">saṅ nṛpa madra mālava susena somaka parəṅ pəjah təkapira</l>
	 <!--<app>c) sə̄krūra A2; raras A1BE; d) madra ontbr. A1B; sumena A1B1EF.</app> -->

</lg>
<lg n="7">
<l n="7a">tovi saṅ ārya satyaki vikadru durmukha tumut sudhīra tumitih</l>
<l n="7b">sək varayaṅnirânusuni kadbhutâṅgəsəṅi śatru tan patahənan</l>
<l n="7c">bhraṣṭanikaṅ vatək ratu təkêṅ padāti bala hənti māti kasəsəb</l>
<l n="7d">avrəg alah katampək agəlar śavanya saha tiṅgalan kakulikah</l>
	 <!--<app>a) vabhādru? A2, vakadru A1BE; b) âgəsəṅi B; c) vətek A1B; d) hāvrag F.</app> -->

</lg>
<lg n="8">
<l n="8a">maṅkin anūt sirâṅivuṅ amūk paḍâmanahi tan paveh lumihata</l>
<l n="8b">kepvan ikaṅ musuh kapəṅəṅan gupe haliliṅən kaṅelan alume</l>
<l n="8c">deni ganasnikaṅ śaravarā hanūb kadi halisyus adrəs amusus</l>
<l n="8d">śīrṇa rəmə̄k ikaṅ ratha katumpək iṅ kuda liman kajəinpa kavalik</l>
	 <!--<app>d) rəmək tikaṅ F.</app> -->
</lg>

</div>
<div type="canto" n="36" met="suvadanā">

<lg n="1">
<l n="1a">luṅhā lampahnirâmūk saha bala lumurug lvir vah mamalabar</l>
<l n="1b">alvaṅ taṅ śatru tulyâlas arəbah ananā vaṅke katihalaṅ</l>
<l n="1c">sakveh śūrâna siṅhâlasa kahala hilaṅ pamrihnya kahilī</l>
<l n="1d">kabvaṅ kombui katūb riṅ drəs i pamulakan iṅ hrū tan pahavəran</l>
	 <!--<app>a) lumurun E; b) arəṇah A2; tihalaṅ A1B1; c) mamrihnya A1B; d) kambvaṅ ABE.</app> -->

</lg>
<lg n="2">
<l n="2a">uṅgvan saṅ cedirājya pva katəkan irikan krodhâpulih amūk</l>
<l n="2b">maṅsə̄ lāvan vatək śūra sumabut anabut dhīrânrəṅ anuruṅ</l>
<l n="2c">enak taṅ praṅ silih tūb muvah arurək arok lvir guntur apagut</l>
<l n="2d">kapvâlvaṅ sevu lakṣârvuda saka sakəḍap rodrân silih-iḍək</l>
	 <!--<app>a) oṅgvan ABE; b) maṅsə̄h BEF; d) rodrā ABE.</app> -->

</lg>
<lg n="3">
<l n="3a">maṅkin muntap galak cedipati kapanasan mattâṅhruk aṅuhuh</l>
<l n="3b">āy uy koṅ pāpa satyākiku vulati nihan hruṅkv iki tariman</l>
<l n="3c">hāvānamvâmulih riṅ yamabhavana tikiṅ Kalāntakaśara</l>
<l n="3d">dyaṅrok hāmah pəjah kiṅkalana vuvusirâhyâṅadvakən avū</l>
	 <!--<app>b) āyuy F; kuvukalati A1B; hrukv A1E; c) tikī BEF; d) tāmah A2EF.</app> -->

</lg>
<lg n="4">
<l n="4a">tampuhniṅ hrū katuhvan tulakən aparəpək sep śīghra sumaput</l>
<l n="4b">yekân lumpāt iraṅ satyaki kaparibhavan murchā kapətəṅan</l>
<l n="4c">kāri syuh śīrṇa taṅ syandana kahala pəjah taṅ sārathi rəñuh</l>
<l n="4d">astam saṅ durmukha mvaṅ subala kaparihan kārun karahatan</l>
	 <!--<app>a) -parəpəhk A1B; b) irā (A?) B, niraṅ F; c) təñuh F.</app> -->

</lg>
<lg n="5">
<l n="5a">təkvan śrī kāravīrânusuni dinulur in sāmanta lumurug</l>
<l n="5b">maṇṇəh mvaṅ koravâṅəmbuli gumuruh avū krūrâṅamah-amah</l>
<l n="5c">sakveh saṅ śūra tan sah pva sinikəp arəmuk vaṅkenya sinəsəb</l>
<l n="5d">avrəg taṅ peka sāmanya bubak asasaran ṅəs-ṅə̄sən alayu</l>
	 <!--<app>c) pvasinidək ABE; sinəsəbsəb F.</app> -->

</lg>
<lg n="6">
<l n="6a">tan dvâlah saṅ vatək vrṣṇi kahala kalulun lvir həntya kapusus</l>
<l n="6b">trāsâpan sâpulih bhraṣṭa dinəmak inirup tan sāra riṅəbut</l>
<l n="6c">kevran śrī kṛṣṇa rug byūhanira kasarakat pugran kakadavut</l>
<l n="6d">tan vriṅ de kambulan kedəran inusak-asik ginrək ginurumu˙˜</l>
	 <!--<app>a) kalahala A1B; kalulu A1 (le keer); b) rinəbun A2; c) kalarakat A1; sugran AB; d) ceran B1, cedəran B2 (onduid.).</app> -->

</lg>
<lg n="7">
<l n="7a">tāṅehniṅ śatru yadyan hənəṅakəna hiḍəp saṅ nātha ri hati</l>
<l n="7b">yekân maṅkat sira mvaṅ yadukula dinulurniṅ vīra gumuruh</l>
<l n="7c">kəṇdaṅ gəṇḍiṅ gubar ghūrṇitatara tinabəh mvaṅ śaṅkha tinulup</l>
<l n="7d">gək ghor grit kumva têkaṅ gaja ratha vinələg lampahnya lumurug</l>
	 <!--<app>a) tan ṅeh F; b) yaduku B1; mvaṅ ABE (i.p.v. nin); d) tīkaṅ ABE; viniləg A2.</app> -->

</lg>
<lg n="8">
<l n="8a">tan dvâsiṅ śatru māsə̄ hinaru-haranirêṅ divyāstra niśita</l>
<l n="8b">tulyâpuyuṅ yugāntâṅgəsəṅi taliən akiṅ hrū saṅ narapati</l>
<l n="8c">ndan ri kvehniṅ musuh maṅkin asusun asulam lvir megha sumaput</l>
<l n="8d">śrī kṛṣṇâditya riṅ śakti sahaja kapəgan tan liṅ kakəmukan</l>
	 <!--<app>a) maṅsə̄ F; divvāstra A1BE; b) iṅ ABE; d) gapəgan A1BE; katəmukan A1BE.</app> -->

</lg>
<lg n="9">
<l n="9a">hetunyan mṛtyusāmohana pinasaṅira hrū kadbhuta dahat</l>
<l n="9b">sār sə̄k riṅ dik vidik bhraṣṭa paravaśa rəñuh taṅ śatru vəkasan</l>
<l n="9c">rəp-rəp kumvat gunuṅ vaṅkay i gəgər aruhur lvah lunya humili</l>
<l n="9d">vetniṅ drəsniṅ hudan rah ya ta karaṇanikân vah rahnya malabar</l>
	 <!--<app>a) hetanya A; b) ṅ rəñuh ABE; c) vaṅkuy A1B1E; lvahnya F (?), lukva B1; ni hudan AB; d) nikâvah F. — hier eindigt B.</app> -->

</lg>
<lg n="10">
<l n="10a">aṅhiṅ vvaṅ śakti tapvan mati tumuluṅ apan dhīrâmrih atahən</l>
<l n="10b">ndan mūrchā keməṅan tan vruh i hulaha muṅə̄ṅ saṅsāra vulaṅun</l>
<l n="10c">ndan səṅgah ratrikala bhuvana ri pənuh iṅ hrū saṅsaya dədət</l>
<l n="10d">akveh taṅ praṅ lavan rovaṅ asikəp apəluk rodrâṅavag amūk</l>
	 <!--<app>a) atahər A; b) muṅə̄r AE; c) saṅka ya A.</app> -->

</lg>
<lg n="11">
<l n="11a">sumyuk têkaṅ tasik rah gumuruh avalikan ryaknyâṅipak-ipak</l>
<l n="11b">tambəhniṅ vighnaniṅ vīra maharəp ayaśâmūk māti kasələk</l>
<l n="11c">aṅhiṅ taṅ vruh marapvan malaga makavəlah khaḍganya mahurip</l>
<l n="11d">məntas rikāṅ gunuṅ vaṅkay irika rasikâhyūn apraṅa muvah</l>
	 <!--<app>a) sumruk AE; b) tāti F; c) palaga F; d) mantāsiṅkaṅ A1, mantāsikaṅ E, mantas riṅka F; vaṅkvirikana AE.</app> -->

</lg>
<lg n="12">
<l n="12a">ndan vyarthâmbəknya dhīrâharəp amaləsanâṅbhraṣṭakəna musuh</l>
<l n="12b">kahrət kasrək ri sə̄kniṅ śaravara sumaput ry āvaknya tumanəm</l>
<l n="12c">saṅsārâṅuṅgut-uṅgut ndatan ari suməgut sāmā pati-purug</l>
<l n="12d">lagy āṅohan ri paṅhruknya marəṅi hilaṅ iṅ prāṇâsrət i gulu</l>
	 <!--<app>b) kry āvaknya A1; c) pata- A1.</app> -->

</lg>
<lg n="13">
<l n="13a">krodhâmbək saṅ jarāsandha tuvi kaləvihan vīryâpratihata</l>
<l n="13b">həntyā sāmanta mantrī saha balakapalôsak nora mapulih</l>
<l n="13c">aṅhiṅ saṅ nātha kary añjəlag anakisakən hrū maṅkin avuvuh</l>
<l n="13d">rəmpak taṅ vāhana syuh saha kavaca rukuh ṅhiṅ jīva kavəkas</l>
	 <!--<app>a) Jarāsabdha A.</app> -->

</lg>
<lg n="14">
<l n="14a">hetunyan bāyusaṅhāra pamapagira riṅ hrū kṛṣṇa vəkasan</l>
<l n="14b">vāgyutpāta prahārâdbhuta kumusuh anūb sarvāstra gumuruh</l>
<l n="14c">tan dvân têkīn rəmuk syuh śara śayan apagut tampuhnya kavaluy</l>
<l n="14d">rəp tap byar ndâmasaṅ deśa paḍa kavulatan rehniṅ raṇasabhā</l>
	 <!--<app>c) śarasanaya F; d) rəp ontbr. in A.</app> -->

</lg>
<lg n="15">
<l n="15a">kālanyan ton sahabniṅ musuh aṅidəri sə̄k rodrâmarəpəki</l>
<l n="15b">yekân tandaṅnirâmūk təhər amava gadā maṅdik manudiṅi</l>
<l n="15c">ekoṅ gopāla paṅher nda tarima phalamun sampe ry aku huvus</l>
<l n="15d">ndā honyêkiṅ gadā yâṅilaṅakəna huripmv âlampu juga ko</l>
	 <!--<app>a) aṅicəri A1; b) maṅdadik A2; c) godāla A1E; -mu k A1E; yaku E; d) aṅlampu F.</app> -->

</lg>
<lg n="16">
<l n="16a">nā liṅ śrī kāravīrâṅgətəm anəbahakən daṇḍāyudhanira</l>
<l n="16b">rug bəntar taṅ musuh bhraṣṭa saka pituṅ atus kombui kahabalaṅ</l>
<l n="16c">təkvan saṅ Koravâṅlūd vijah amanahakən divyāstra sumavur</l>
<l n="16d">hənti syuh taṅ vatək vrṣṇi yadukula rapuh tan sāra pinupuh</l>
	 <!--<app>c) sumahur A1.</app> -->

</lg>
<lg n="17">
<l n="17a">maṅkin saṅ cūtajanmâṅgrəgut anamah-amah nirbhīta lumurug</l>
<l n="17b">təkvan tan matya rakvêki sira ri hananiṅ daṇḍāstra ri taṅan</l>
<l n="17c">hetu śrī kṛṣṇa mundur kadi milu malayū ndan bañcaṇamaya</l>
<l n="17d">lvir tan vriṅ deya kepvan sira binuru tinūt meh-meh kavənaṅa</l>
	 <!--<app>a) siṅ A1, si E; d) daya A1.</app> -->

</lg>
<lg n="18">
<l n="18a">śrāntâmbək saṅ jarāsandha raga-ragan ikaṅ buddhy ardha capala</l>
<l n="18b">krodhâṅduk riṅ gadā ghor seḍaṅ aṅavah-avaṅ tampuhnya kumucup</l>
<l n="18c">yekân lumpatnira śrī haladhara tumakis riṅ laṅgala vəsi</l>
<l n="18d">pok ghər keṅgək ta yêṅ sakṣaṇa dadi ya tibêṅ patāla kumətug</l>
	 <!--<app>b) iṅ avaṅ-avaṅ F; c) laṅga A1; d) kumətvag A1.</app> -->

</lg>
<lg n="19">
<l n="19a">sampun pvêkaṅ gadā mukṣa namu-namu hilaṅ tan pantara lələn</l>
<l n="19b">kary āśā saṅ jarāsandha tuvi linəpasan cakrânaravata</l>
<l n="19c">tampuhnyā marma tan vyartha dumuvak anarāsah rahnya humili</l>
<l n="19d">mūrchā kantəb kaləṅgak sira məkəh akədə̄ tan māti tumuli</l>
	 <!--<app>a) pvêkā F; gadammukṣa A1; -pālələn F; d) kantəp E. 37. 1. b) asuvay F; c) kanara AE; d) pətahā A1.</app> -->
</lg>

</div>
<div type="canto" n="37" met="suvaṅśapattra">

<lg n="1">
<l n="1a">səḍəṅ anahən larâtiśaya saṅ nṛpati kasih-arəp</l>
<l n="1b">ya suvay aṅambək-ambək aharəp maṅucapa kapəgan</l>
<l n="1c">suku kumədal-kədal kabharaṅ aṅga mar alara gupe</l>
<l n="1d">hanan aṅave śaranta pəjahâṅliṅa malaku linūd</l>
	 <!--<app>b) asuway F; c) kanara AE; d) pətahâ A1.</app> --> 
	
</lg>
<lg n="2">
<l n="2a">para ratu kaṅ samaṅjuru paḍâṅrəs umulati sira</l>
<l n="2b">ṅuni-ṅuni pañca pāṇḍava kamānuṣaṅ an aṅən-aṅən</l>
<l n="2c">nṛpati yudhiṣṭhirâdrava təñuh tvasira kadi linad</l>
<l n="2d">paṅavihikan katon i mata luhnira makabarabas</l>
	 <!--<app>b) an ontbr. F; anaṅaləṅən AE.</app> -->

</lg>
<lg n="3">
<l n="3a">tuvi duməṅaṅ-dəṅaṅ titir anolih iki saṅ alara</l>
<l n="3b">kadi mavəkas-vəkas ri sira he nṛpati pahalavən</l>
<l n="3c">vijil i kadurṇayanya matikin sinuṅakən i sira</l>
<l n="3d">amuhuna matya taṅ satata mūḍha kuraṅ aṅən-aṅən</l>
	 <!--<app>b) mavəka- E; vəkarasira A1; d) ni kuraṅ aləṅən AE.</app> -->

</lg>
<lg n="4">
<l n="4a">ṅhulun aminaṅ kitâmala-malar sih amalaku tuluṅ</l>
<l n="4b">aməjahanâpacāra vasudevatanaya kuhaka</l>
<l n="4c">ṅvaṅ alupa tan tahā ri katha saṅ vvaṅ anak iṅ amisan</l>
<l n="4d">purih ika māti tan kahuninan lagi hinəṅənakən</l>
	 <!--<app>b) amətahanâ A1; tanayukuvhaka A2; kuvaka F; c) alutapan E; d) kahu niṅā AE.</app> -->

</lg>
<lg n="5">
<l n="5a">ndan amalaku ṅhulun pəjaha denya ṅapa taṅ ulaha</l>
<l n="5b">apan iki jātiniṅ dadi dame puputa ri kapatin</l>
<l n="5c">narapati karya rāmya saha vāndhava silih-asiha</l>
<l n="5d">asukha-sukhâna riṅ nagara bhukti phalaniṅ ahurip</l>
	 <!--<app>b) janiṅdaḍina A1; mapuputa kapatin F; d) naṅ A1.</app> -->

</lg>
<lg n="6">
<l n="6a">kunaṅ iki pintani ṅvaṅ i narādhipa tulusakəna</l>
<l n="6b">satanaya-dārani ṅhulun agantya huluna ri kita</l>
<l n="6c">pupulakəna satan hana parāśrayaniki niyata</l>
<l n="6d">lihatana kasyasihnya naranātha tikaṅ avəlasa</l> 
	 <!--<app>d) kasyasinya E.</app> -->

</lg>
<lg n="7">
<l n="7a">kadi tuhu maṅkanā vuvus i saṅ səḍaṅ alumah alək</l>
<l n="7b">makin alarâhənək hṛdaya dharmasuta kapənətan</l>
<l n="7c">karaṇaniran pakon asamuhān aparəṅ apuliha</l>
<l n="7d">mvaṅ arinirênutusnira paḍâmrih arebut ayaśa</l> 
	 <!--<app>a) maṅkanân F; alumay A2; b) aṅhənək A2E.</app> -->

</lg>
<lg n="8">
<l n="8a">irika ta bhīmasena sumahur prabhu mapaṅ ulaha</l>
<l n="8b">ṅvaṅ anuluṅaṅ huvus mati hade viphala dahat ika</l>
<l n="8c">tuvin iki vastu sānak amisaṅ lavananiṅ alaga</l>
<l n="8d">aviraṅa jātyan i ṅvaṅ apa tan hana pinarəbutan</l>
	 <!--<app>d) aviran amatyani A2.</app> -->

</lg>
<lg n="9">
<l n="9a">bapa vihikan ṅhulun ri vacananta tuhun iṅət-iṅət</l>
<l n="9b">ṅvaṅ atilarêṅ aminta śaraṇân səḍaṅ anəmu lara</l>
<l n="9c">niyata səsək ri karṇaṅ apavāda satata karəṅə̄</l>
<l n="9d">kita katəkāna duryaśa parāna phalaniṅ ahurip</l>
	 <!--<app>b) saraṇā AE; c) apaṭāḍa A1; d) durṇayasapāra phala AE.</app> -->

</lg>
<lg n="10">
<l n="10a">nahan ika liṅ yudhiṣṭhira taman kəna pinituturan</l>
<l n="10b">lumurug akon padātibala maṅkata gumuruh avū</l>
<l n="10c">tucapa ta saṅ vatək ratu parəṅ sumahab alimunan</l>
<l n="10d">amanahakən varāstra hibək iṅ bhuvana kagurilap</l>
	 <!--<app>a) yudhiṣṭhara A.</app> -->

</lg>
<lg n="11">
<l n="11a">narapati kṛṣṇa yatna tumahâṅgənəṅi larasira</l>
<l n="11b">saha bala vīra rakṣaka matiṅkah arəpat apagəh</l>
<l n="11c">gaja ratha sampun akrama guməntər apapag apagut</l>
<l n="11d">tumuluy avor tikaṅ praṅ asəlur jəmur arurək avor</l>
	 <!--<app>a) muvah aṅ- F; c) apagup E; d) avot ikaṅ AE.</app> -->

</lg>
<lg n="12">
<l n="12a">ndan i pətəṅ iṅ ranāṅgana pənuh śaravara sumaput</l>
<l n="12b">paḍa vulaṅun tikaṅ vvaṅ apa tan vri laganiṅ alaga</l>
<l n="12c">aṅayati rovaṅ amraṅ araṇañ juga mamuruṅakən</l>
<l n="12d">pinalalu siṅ pəjah linipuṅ iṅ salah-iḍəp apəluk</l>
	 <!--<app>a) ranā pənuh A1, -ikaṅ A2; b) papahulaṅun A, -vu- A2; c) aṅarañ F.</app> -->

</lg>
<lg n="13">
<l n="13a">makin adaləm tikaṅ rudhirasāgara muvah aṅəbək</l>
<l n="13b">guruh alun ātuhanya kumupak tan arən avalika</l>
<l n="13c">ndan i pagəh iṅ gunuṅ kunapa maṅkin avuvuh aruhur</l>
<l n="13d">ndan irika papraṅan mvaṅ i juraṅnya paḍa kahibəkan</l>
	 <!--<app>b) avalika AE.</app> -->

</lg>
<lg n="14">
<l n="14a">narapati kṛṣṇa meh arusuhâṅilaṅakəna musuh</l>
<l n="14b">prabhu baladeva gadgada tumandaṅ amapulihakən</l>
<l n="14c">pasaləsək iṅ musuh rəmuk asak lagi pinupuhira</l>
<l n="14d">nṛpati virāṭa bhīṣmaka videha mati təkapira</l>
	 <!--<app>a) aṅlilakəna F; d) videya A1EF.</app> -->

</lg>
<lg n="15">
<l n="15a">irika ta haṅgakāra baladeva kavigaran amūk</l>
<l n="15b">paravaśa hənti māti pinupuh sahana para ratu</l>
<l n="15c">kurupati karṇa cedya bhagadatta vijah aguliṅan</l>
<l n="15d">nakula təkê saṅ ārya sahadeva tuvi paḍa pəjah</l>
	 <!--<app>c) cedi F.</app> -->

</lg>
<lg n="16">
<l n="16a">ndan i salihat vṛkodara ri saṅ nakula karahatan</l>
<l n="16b">tumuluy asiṅhanāda kadi rūgaṅ acalaśikhara</l>
<l n="16c">kumutug ikaṅ vṛkânala murub dudug iṅ avaṅ-avaṅ</l>
<l n="16d">gumivaṅ ikaṅ mahītala hinambulira variṅutən</l>
	 <!--<app>b) asiṅhananāda F.</app> -->

</lg>
<lg n="17">
<l n="17a">tuvi baladeva śīghra təka vāhu mayat amupuha</l>
<l n="17b">tinakisirêṅ gadâgada-gadan gatinira vəkasan</l>
<l n="17c">paḍa ta silih-pupuh ḍaḍa silih-tutug amarək anep</l>
<l n="17d">hana kasikəp silih-siku silih-prəp arukət apəluk</l>
	 <!--<app>b) 1 x gada ontbr. A1E; irê AE; c) paḍa (i.p.v. dada) F; amurèk F.</app> -->

</lg>
<lg n="19">
<l n="19a">amirah ikaṅ nakhāgra panəvək mata paṅavil iruṅ</l>
<l n="19b">tan amali sānak ardha malupâgalak amulaṅuṅi</l>
<l n="19c">pijər aharəp jayâmaravaśâṅalahakəna musuh</l>
<l n="19d">aṅadu kavikraman sira paḍâmrih aṅusira yaśa</l> 
	 <!--<app>a) manəvək F; mahap A1E.</app> -->
</lg>

</div>
<div type="canto" n="38" met="śikhariṇī">

<lg n="1">
<l n="1a">asove mapraṅ saṅ rva matugur agəntur silih-ayun</l>
<l n="1b">bubar kabvaṅ taṅ bhūmi kadi binabak lāgi kavadal</l>
<l n="1c">karumbaṅ taṅ gəṅgaṅəbək i gərəh iṅ parvata rubuh</l>
<l n="1d">apan sāsiṅ kambah paravaśa  rəmuk rug sakapurug</l>
	 <!--<app>a) papraṅ F; sarva A1; agəntu A1E; maturugurabəntur F; b) binubak F, c) karumbak F; âṅibəki F.</app> -->

</lg>
<lg n="2">
<l n="2a">tan ora vvaṅ sāmanya vani mulatân doh giri-giriṅ</l>
<l n="2b">i rəsnyan meh matyan kapələṅən i paṅkrukniran avū</l>
<l n="2c">tuvin muntab lagy âṅarab-arab ikaṅ bahni kumutug</l>
<l n="2d">mijil saṅkêṅ daṇḍāyudhanira n aghāṣan dug amupuh</l>

</lg>
<lg n="3">
<l n="3a">paḍa pvâtyantê śakti sira paḍa śurâpratihata</l>
<l n="3b">paḍâkral timbul tañ jrih apəluk amūk mor amurulu</l>
<l n="3c">paḍa syuh śīrṇan taṇḍas apagut atampuh tan aharis</l>
<l n="3d">paḍâṅhel puh yekân pəjah apulihan saṅ rva kavəkas</l>
	 <!--<app>a) âtyantêṅ F; b) mol F; c) ṅ ontbr. F; tan maharis A2; d) pū A2.</app> -->

</lg>
<lg n="4">
<l n="4a">məsat saṅ hyaṅ ātmân vinarahakən iṅ gəntər aṅuhuh</l>
<l n="4b">atur sambatniṅ megha manaṅis aluh varṣa tumibā</l>
<l n="4c">kətug lor vetan yeka kətəbanikâśā  salah-aśa</l>
<l n="4d">sənə̄niṅ tejâvas taṅan ika kumol saṅ piniḍara</l>
	 <!--<app>a) hātmā AE; aṅuvuh F.</app> -->

</lg>
<lg n="5">
<l n="5a">rikân syuh mār tvas dharmasuta ri saṅ antən tiga pəjah</l>
<l n="5b">pəgat lampus matyâmbəkira musira svarga saphala</l>
<l n="5c">mataṅnyâmuk rodra hañutən i təṅahniṅ raṇasabhā</l>
<l n="5d">marək darpâməntaṅ laras amənuhiṅ hrū sumarasah</l>
	 <!--<app>b) mambək A1; c) tañutini A1E; gini en lini A2; d) raras E.</app> -->

</lg>
<lg n="6">
<l n="6a">ndatan dvâvrəg tā saṅ yadukula luyuk mamrih alayū</l>
<l n="6b">kavantus kasrək tan vriṅ ulaha larut nora mapulih</l>
<l n="6c">avas kāhəntya kṣatriyakula vatək vrṣṇi kapusus</l>
<l n="6d">katuṇḍəs kārun śīrṇa kadi riṅujak rəñcəm ananā</l>
	 <!--<app>b) kavastus A2.</app> -->

</lg>
<lg n="7">
<l n="7a">tuhun śrī kṛṣṇâtvaṅ juga sira tumon dharmatanaya</l>
<l n="7b">apan sākṣāt vastv agraja mapa ta deniṅ lumavana</l>
<l n="7c">maṅahyun matyâpan huvus avacaṇâkārya pəjaha</l>
<l n="7d">ndya don iṅ bhaṅgâmatyana kaka tuvin bhikṣukagati</l>

</lg>
<lg n="8">
<l n="8a">mataṅnyan mantrastambhana ya pamanah kṛṣṇa vəkasan</l>
<l n="8b">tumampuh riṅ śrī dharmatanaya tumuntən kahənəṅan</l>
<l n="8c">gupe tan molah mogha təka malupāṅ aṅga məgəgəh</l>
<l n="8d">mənəṅ lvir tan pātmâmrih aṅadəg apā tan vruh iṅ ulah</l>
	 <!--<app>d) vru riṅ A1E, vruha A2; iriṅ A3.</app> -->
</lg> 

</div>
<div type="canto" n="39" met="aśvalalita">

<lg n="1">
<l n="1a">ata ri səḍəṅ  yudhiṣṭhira kənêṅ prayoga rapu mepu tan vənaṅ amūk</l>
<l n="1b">humənəṅ ayoga ta pva vəkasan mahā həniṅ ikaṅ manah pinahayu</l>
<l n="1c">valuyanikaṅ prajā pagəhaniṅ vikāra sinamādhi tan hana vaneh</l>
<l n="1d">turunan i sih bhaṭāra juga kāraṇanya muvahê titah ika daṅū</l>
	 <!--<app>a) kənaṅ A1EF; raṣu A2; b) hənaṅ A, heneṅ E; d) si A1; kitā[?] F; dahu A1-->

</lg>
<lg n="2">
<l n="2a">pravara dhanañjayâta sira maṅkin ujvala galaknirârdha kumucup</l>
<l n="2b">ahiḍəpa tan pariṅtusa narendra kṛṣṇa lumagāna dharmatanaya</l>
<l n="2c">karaṇaniran təkâmanahakən śilādri gumuruh riṅ ambaratala</l>
<l n="2d">məjahana saṅ vatək yadu viśīrṇa həntya saha vāhananya rəmukən</l>
	 <!--<app>a) âti A1; d) pəjahana AE.</app> -->

</lg>
<lg n="3">
<l n="3a">narapati kṛṣṇa yatna lumihat mahābhaya hiḍəpnirâdbhuta dahat</l>
<l n="3b">pinapagirêṅ śarânupama hīrabajra sagunuṅ sateja lumarap</l>
<l n="3c">səḍəṅ  apagut riṅ ambara rəmək rəmuk ta ya larut mələk dadi ləbu</l>
<l n="3d">bala parivāra denya kapəgan paḍâmrih alayū duduṅ mati kavəs</l>

</lg>
<lg n="4">
<l n="4a">akəḍik ikaṅ vənaṅ mulati denirâpraṅ atakut dumeh giri-giriṅ</l>
<l n="4b">ṛṣigaṇa riṅ nabhastala jugâtri ghūrṇita maṅadvakən vija-vijah</l>
<l n="4c">tucapa ta ki mpu nārada cumaṅka-caṅka marək āmahâṅgutu-gutuk</l>
<l n="4d">kahala tinəmpuh iṅ ḍaḍali mə̄r kagəm salah-iḍəp valiṅnya varayaṅ</l>
	 <!--<app>c) nāra A1E.</app> -->
</lg>

</div>
<div type="canto" n="40" met="sragdharā">

<lg n="1">
<l n="1a">maṅkin gə̄ṅ krodha saṅ pārtha kapanasan i tan pamvas iṅ hrū śilādri</l>
<l n="1b">hetunyân svāpanāstrâta pinasaṅira rep siddhi sampun minantran</l>
<l n="1c">mūrcha lolyâharip saṅ yadukula maturū mohitā tan panon rāt</l>
<l n="1d">āpan deniṅ pətəṅ kātara təka sumaput lvir laṅit rug sahabnya</l>

</lg>
<lg n="2">
<l n="2a">tan dva śrī kṛṣṇa meh-meh kakavaśa vəkasan yatna mamrih sudhīra</l>
<l n="2b">hrū candrâditya tejomaya pamapag iraṅ svāpanāstrândhakāra</l>
<l n="2c">tap byar ndā-ndā hilaṅ taṅ pətəṅ avuṅu ta saṅ śūra kapvâṅhruk asraṅ</l>
<l n="2d">hyun-hyun darpâṅrəgəp sañjata mari kabharan garjitâṅuṇḍa khaḍga</l>
	 <!--<app>a) memeh E; mrī A1, mamrī E; b) tejāmaya A1; ira E; irêṅ F; c) âhruk
AE; ahyā F; d) kabhar A1.</app> -->

</lg>
<lg n="3">
<l n="3a">saṅ pārtha krodha yekân muvah amanahakən hrū bhujārvāsuvāṇḍa</l>
<l n="3b">sār sə̄k lumrâvilət rodra muni makakakan bhīṣaṇa krūrarūpa</l>
<l n="3c">sakveh saṅ vrṣṇivīrâlayat aluru lume kāpusan nāgapāśa</l>
<l n="3d">tan dhairyâṅuṅgut-uṅgut kapati kapanasan səmbu-səmbur viṣāgni</l>
	 <!--<app>b) bhīṣaṇa A1E; trura F; c) âlayāh A1, âlayu haluru E; d) taderya A2, dhaiyya E.</app> -->

</lg>
<lg n="4">
<l n="4a">tambis həntyâradin saṅ yadukula hinələ̄ denikaṅ nāgarāja</l>
<l n="4b">yatna śrī kṛṣṇa hetunya pinapagira riṅ venateyāstra śakti</l>
<l n="4c">sek lar ṅheṅ lavaṅ taṅ garuḍa maṅan ikaṅ sarpa sakvehnya hənti</l>
<l n="4d">lvir veniṅ sāgara bhraṣṭa sakəḍap ininum denira hyaṅ agastya</l>
	 <!--<app>c) ṅhen A2, hek F; d) vvasta AE; hagasti F.</app> -->

</lg>
<lg n="5">
<l n="5a">saṅ pārthâṅhəṭṭahāsâdbhuta ri hilaṅ ikaṅ nāga tan pāvak āśā </l>
<l n="5b">yekân saṅhārakālāntaka riṅəgəpira hrū makāvak śivāgni</l>
<l n="5c">lumrā muntab dudug riṅ akaśa  ṅarab-arab lvir huməntyākənaṅ rāt</l>
<l n="5d">āpan hamham ri tan lotnyan alavas alapā prāṇaniṅ śatru śakti</l>
	 <!--<app>b) makāvan AE.</app> -->

</lg>
<lg n="6">
<l n="6a">ndā tan dva bhraṣṭa sakveh yadukula ṅuniveh saṅ vatək vrṣṇi śīrṇa</l>
<l n="6b">kagyat śrī kṛṣṇa sep tan vruh iṅ ulah apijər kasrəpan mar ikaṅ tvas</l>
<l n="6c">maṅkin pvāṅ bahni mumbul biṣama hilaṅ ikaṅ bhur bhuvah svah təkapnya</l>
<l n="6d">saṅ hyaṅ riṅ svargalokâṅhili makabarasat kāladan meh katuṅvaṅ</l>
	 <!--<app>c) ṅ ontbr. KE; d) kāla meh kātunona AE.</app> -->

</lg>
<lg n="7">
<l n="7a">hetunyan mogha sambartakayaśa pamanah kṛṣṇa riṅ hrū viṣâgni</l>
<l n="7b">rār rəp ghor kumva taṅ nīrada təka sumaput sinyaṅ iṅ gəntər asrak</l>
<l n="7c">sumyuk taṅ varṣa tan pāntara duməmak ikaṅ bahni rug tan pasāra</l>
<l n="7d">trāsâṅdadyan kukus lvīr amalaku hinurip gadgadâṅhambək-ambək</l>
	 <!--<app>a) megha F; b) rap rəp F; akrak F; d) trāsa dady AE; gadgadâ A1.</app> -->

</lg>
<lg n="8">
<l n="8a">nistanyan syuhnikaṅ agni tan ari kumutug krodha saṅ pārtha muntab</l>
<l n="8b">vahvâmet hrū muvah sep kahala riṅuhunan margaṇâdrəs ya śakti</l>
<l n="8c">puṅgəl têkaṅ laras syuh saha kavaca rukuh taṅkulak śīrṇa kontal</l>
<l n="8d">tañjrih maṅkin tumandaṅ siran aṅivuṅ amūk sāhasâṅraṅkulâmrəp</l>
	 <!--<app>b) rū AE; muva A1E; mārgabâ A1; c) raras A1E; puh F; d) âṅraskulâ AE
-->
</lg>
<lg n="9">
<l n="9a">kagyat śrī kṛṣṇa tuvy ahyun amanaha muvah dug mayat sep tinəmpuh</l>
<l n="9b">siṅsal ta hrūnira mvaṅ larasira kahalā nirvva tan paprayoga</l>
<l n="9c">ndātan dvâprəp silih daṇḍa ta sira vəkasan lot araṅkit silih kol</l>
<l n="9d">lagy âvantah silih-bandha sira paḍa silih jamba rodrā silih tur</l>
	 <!--<app>a) təmpuha AE, təmpuh F; b) taṅ EF; raras AE.</app> -->

</lg>
<lg n="10">
<l n="10a">ṅkān gəṅgə̄ṅən sirê gə̄ṅni galakira paḍâvətva-vətvan kaśaktin</l>
<l n="10b">eṅət yan devamūrti gatinira kəta nārāyaṇâṅśa prasiddha</l>
<l n="10c">ndā-ndā kapvâsalin rūpa ta sira tumuluy vaspadâvaknira hyaṅ</l>
<l n="10d">śobha lvirniṅ taṅan pat humaləp irisirā mvaṅ liriṅniṅ triṅetra</l>
	 <!--<app>a) gəṅgəṅṅəṅ A; b) nara A1; c) tumaluy A1; d) robha AE; lvar F.</app> -->

</lg>
<lg n="11">
<l n="11a">ndan tuṅgal tattva saṅ hyaṅ mapadəgan aharəp mapraṅâpattrayuddha</l>
<l n="11b">məṅgəp rvâbheda viṣṇvātmaka ta sira mahā bheda rîcchā bhaṭāra</l>
<l n="11c">vyartha pvā mapraṅa ndah ya ta karaṇanirañ jāti viṣṇvāvatāra</l>
<l n="11d">līlā muṅgv iṅ mahāpadma rəṣigaṇa marək mvaṅ catur lokapāla</l>
	 <!--<app>b) icchā F; d) marən E.</app> -->
</lg>

</div>
<div type="canto" n="41" met="nardaṭaka">

<lg n="1">
<l n="1a">ri səḍəṅiran katon aṅavatāra bhaṭāra hari</l>
<l n="1b">sumurup ikaṅ divaṅkara vulan mətu konaṅ-unaṅ</l>
<l n="1c">sumuluh i rāmyaniṅ raṇasabhā mari kātatakut</l>
<l n="1d">maṇimaya sarva bhāsvara jugaṅ daśadeṡa kabeh</l>
	  <!--<app>d) n F.</app> -->
 
</lg>
<lg n="2">
<l n="2a">nṛpati yudhiṣṭhirârarəm aṅarcaṇa supranata</l>
<l n="2b">humarəpakən bhaṭāra hari yatna marək tan adoh</l>
<l n="2c">saha japa kūṭamantra ginəlar savarahniṅ aji</l>
<l n="2d">stutinira varṇanən sphuṭa manohara têki rəṅən</l>
	 <!--<app>âmarəm A1E.</app> -->
</lg>

</div>
<div type="canto" n="42" met="jagaddhita">

<lg n="1">
<l n="1a">oṃ indah ta bhaṭāra nātha madhusūdana lihatana səmbah i ṅhulun</l>
<l n="1b">saṅ hyaṅniṅ hyaṅ anindya sāriṅiṅ acintya kita paramatattva durlabha</l>
<l n="1c">nistantân atisūkṣma mogha təka riṅ jənək amahayu yoga sasmṛti</l>
<l n="1d">lvir māyā kita tan katon ri hənəṅ iṅ hənəṅ anəvasakən varādhika</l>
	 <!--<app>a) oṅ E; c) ri E, ri F; d) hənəṅ iṅ həniṅ F.</app> -->

</lg>
<lg n="2">
<l n="2a">andəlniṅ caduśakti len hananiṅ aṣṭaguṇa ya karaṇanta durgama</l>
<l n="2b">evəh vastvana sarvamūrti kita sarvagata humibək iṅ jagattraya</l>
<l n="2c">brahmā viṣṇu maheśvara ndin apalenana kita tuvin eka pūrvaka</l>
<l n="2d">kvehniṅ giṇa lavan kriā pva mavibhājya ta kita dadi saptasāgara</l>
	 <!--<app>d) maviṇājya A2.</app> -->

</lg>
<lg n="3">
<l n="3a">yan riṅ sṛṣṭi kitê səḍaṅta magave jagat irika kitan pitāmahā</l>
<l n="3b">tatkālanta mivə triloka pinakāśraya karaṇa kitan janārdhana</l>
<l n="3c">saṅhāra pva təkaṅ mahāpralaya rudra kita guməsəṅîrikaṅ sarāt</l>
<l n="3d">icchāntân paśarīra bheda paramārtha kita sasiki yan sadāśiva</l>
	 <!--<app>b) məvə E (A onduid.); âśriya F.</app> -->

</lg>
<lg n="4">
<l n="4a">kvehniṅ bhikṣukapakṣa śeva rəṣi sogata paḍa maṅucap tapabrata</l>
<l n="4b">lāvan tattva mabheda śāstra ri pasaṅgraha cumacad i pakṣaniṅ para</l>
<l n="4c">ndan vruh yan kita kāraṇanya kita saṅkanika paranahanya tan vaneh</l>
<l n="4d">paṅliṅgan hana sarvapakṣa humiḍəp kita sakalajagat yayan ləpas</l>
	 <!--<app>c) tan vruh F.</app> -->
</lg>

</div>
<div type="canto" n="43" met="vasantatilakā">

<lg n="1">
<l n="1a">tapvan ratāniki hikaṅ stuti de narendra</l>
<l n="1b">saṅ hyaṅ hupendra karəṇan sumahur saharṣa</l>
<l n="1c">oṃ vruh ṅhulun prabhu ri maṅgəh ikiṅ kabhaktin</l>
<l n="1d">pintāṅ anugraha təkāna sakahyunanta</l> 
	 <!--<app>a) raṣā F; b) suhur A1; c) maṅgəh A1E, humaṅgəh A2.</app> --> 
	
</lg>
<lg n="2">
<l n="2a">yan vīrya kāpti naranātha jaya kitêṅ rāt</l>
<l n="2b">yan śaktya dibya vənaṅâṅrurahêṅ triloka</l>
<l n="2c">yan svarga tovi kaharəpta yadin kamokṣan</l>
<l n="2d">tan dadya mithya sakatən katəmunta nātha</l>
	 <!--<app>a) karanātha A1E; karaṇānta F; d) tatəmunta AE.</app> -->
</lg>

</div>
<div type="canto" n="44" met="dodhaka">

<lg n="1">
<l n="1a">maṅkana liṅnira saṅ hyaṅ anantva</l>
<l n="1b">yatna narendra yudhiṣṭhira mojar</l>
<l n="1c">dū tan ikā ta paveha bhaṭāra</l>
<l n="1d">ṅhiṅ palakun valuyâpagəhaṅ rāt</l>
	 <!--<app>c) du a2E; na bhāra i.p.v. bhaṭāra a2; d) palakvan A1E.</app> -->

</lg>
<lg n="2">
<l n="2a">tan hana matya ṅaranya rikiṅ praṅ</l>
<l n="2b">vehana jīva paḍâhuripâtah</l>
<l n="2c">sihta nimittanikin hana ṅūni</l>
<l n="2d">tan tulusa pva ya sis lalu heman</l>
	 <!--<app>a) ṅaraṅnya A1E; d) tan talusa AE, ndātan tulus F.</app> -->

</lg>
<lg n="3">
<l n="3a">nāhan ujar nṛpa dharmasutârūm</l>
<l n="3b">tan pasahur ta bhaṭāra viraṅrvaṅ</l>
<l n="3c">āpan apakrama kārya narārya</l>
<l n="3d">ndin hana māti muvah paripūrṇa</l>

</lg>
<lg n="4">
<l n="4a">ndan sira saṅ surasaṅghya paḍâsvī</l>
<l n="4b">kapva yumuktyani śabda narendra</l>
<l n="4c">sājña bhaṭāra kənoh maluyan rāt</l>
<l n="4d">tan samayanya matêki viśīrṇa</l>
	 <!--<app>a) ndan svī ta sa˙˜… paḍâmrih F; b) yumuktyana A1E, hu- F.</app> -->

</lg>
<lg n="5">
<l n="5a">tovi turuṅ panuluṅta vatək hyaṅ</l>
<l n="5b">donta yan aṅdadi mānuṣajāti</l>
<l n="5c">rākśasa bhoma huripnya sinādhya</l>
<l n="5d">doṣanikâsriṅ amāvala kendran</l>
	 <!--<app>c) sanadhya A1E; d) amāhala A2.</app> -->

</lg>
<lg n="6">
<l n="6a">yogya gatinya katoliha denta</l>
<l n="6b">toh maluya pva śarīra bhaṭāra</l>
<l n="6c">kṛṣṇa-dhanañjayarūpa katona</l>
<l n="6d">ndah tulusākəna rakṣanikeṅ rāt</l>
	 <!--<app>d) raksakaṅnikên A1, raksakaniṅ A2E.</app> -->

</lg>
<lg n="7">
<l n="7a">ndī ripu śakti duməlva kitêṅ rāt</l>
<l n="7b">sih samusuhta marêka paratra</l>
<l n="7c">tonən ikaṅ madhu-kīṭabha tovi</l>
<l n="7d">syuh tinəpakta ri kālaniṅ aprəp</l>
	 <!--<app>a) ndin F; dumə̄lə AE; c) tikaṅ F.</app> -->

</lg>
<lg n="8">
<l n="8a">maṅkana ṅūni kitaṅ narasiṅha</l>
<l n="8b">daitya hiraṇya pəjah tinukunta</l>
<l n="8c">len atəmah kita brāhmaṇa vipra</l>
<l n="8d">ṅkân dumədəl sirah iṅ balirāja</l>
	 <!--<app>d) ṅkā AE.</app> -->

</lg>
<lg n="9">
<l n="9a">mvaṅ ri səḍaṅta mahâṅdadi rāma</l>
<l n="9b">rāvaṇa kādbhuta māti təkapta</l>
<l n="9c">bhoma musuhta səḍaṅ jaya maṅke</l>
<l n="9d">tan pəjaha pva ya bhagna yaśanta</l>
	 <!--<app>a) mari A; mahādadi F; b) saṅ rāvaṇâdbhuta F; c) bhomân musuh ya F; d) ndātan F.</app> -->

</lg>
<lg n="10">
<l n="10a">hīṅan ike pituhunta narārya</l>
<l n="10b">yan muvahâhuripêki saṅ apraṅ</l>
<l n="10c">don ika yogya dəlāha sahāya</l>
<l n="10d">paṅrurahan narakāsura riṅ praṅ</l>
	 <!--<app>a) iṅhan AE; b) maṅkin valuy F; c) donanya F.-->
</lg>
</div>
<div type="canto" n="45">
    <note type="prosody">[a local-Javanese vikṛti meter ⏑ – ⏑| ⏑ ⏑ – | ⏑ – ⏑ | ⏑ ⏑ – | ⏑ ⏑ ⏑ | ⏑ ⏑ ⏑| – ⏑ – | ⏑ ⏓]</note>
<note>See Zoetmulder, Kalangwan, p. 466</note>

<lg n="1">
<l n="1a">nahan rasani paṅhyaṅ iṅ hyaṅ i bhaṭāra ri valuyanikaṅ prajāhita</l>
<l n="1b">saharṣa sumahur sirânaku sabhāgya kitan apitutur satorasi</l>
<l n="1c">kənoh valuyani ṅhulun tuvin ikiṅ pəjah ahuripa hayva saṅśaya</l>
<l n="1d">katuhvan aku meh pramāda kita tan pasuruhan i karakṣan iṅ jagat</l>
	 <!--<app>b) satorasih A.</app> -->

</lg>
<lg n="2">
<l n="2a">kunaṅ pva karaṇaṅkun epu humənəṅ sakarəṅ i paṅucap yudhiṣṭhira</l>
<l n="2b">liṅanta tinahā sumaṅguh aṅapakrama yan ahuripaṅ huvus pəjah</l>
<l n="2c">prayojananikā paḍôbhaya ri tiṅkah iki valuya pūrṇa sāsvata</l>
<l n="2d">apan mati tan antakanya ya tuhun səḍəṅ  inavaraniṅ kavikraman</l>
	 <!--<app>b) aṅapakərma AE.</app> -->

</lg>
<lg n="3">
<l n="3a">sanugraha bhaṭāra maṅkana sumāntva mapalakuṅ asih vatək rəṣi</l>
<l n="3b">ayoga ta sirâgəlar japa samādhi katutur i katattvan iṅ dadi</l>
<l n="3c">sinimpənan i tan dudunya ri śarīranira hala-hayunya kavruhan</l>
<l n="3d">apan sira vidhāyakêriya sadharma hana mətu sakê manahnira</l>
	 <!--<app>a) panugraha F; b) âgəlā A1; d) məgu A1; sakên F.</app> -->

</lg>
<lg n="4">
<l n="4a">hənaṅnira samaṅkanâmupulakən ghana sumaput atap riṅ ambara</l>
<l n="4b">guməntər aṅuhuh gərəhnya humuṅ asrak asarag agalar-galar kilat</l>
<l n="4c">ndatan dva ḍumavuh turun ya hudan āmṛta vavaṅ abaṅun tikaṅ praja</l>
<l n="4d">təkêṅ mṛga pipīlikā kahava ṅūni kadi gila-gilâhurip muvah</l>
	 <!--<app>a) atam A1E, ahəm F; c) da A1; ṅudan A2.</app> -->

</lg>
<lg n="5">
<l n="5a">samaṅkana haləpnikaṅ raṇasabhâparimita kadi ṅūni pūrvaka</l>
<l n="5b">apan sahana saṅ vatək ratu təkêṅ bala gaja ratha pūrṇa tan hilaṅ</l>
<l n="5c">tuhun mara mapakṣa mapraṅa paḍâpisaṅ adulur atūt yathāsukha</l>
<l n="5d">apan paramagarjitā manah i harṣa jati nikin anugrahiṅurip</l>
	 <!--<app>a) kada A1E; c) mamara A1; yavasukha A1E; d) karṣa F; inugrahiṅ urip[?] F.</app> -->

</lg>
<lg n="6">
<l n="6a">prayatna karavīranātha pinakādi para ratu marək ri jə̄ṅ aji</l>
<l n="6b">anambah aṅupakṣamârarəm aṅarcaṇa saha japasaṇḍi sakrama</l>
<l n="6c">rikân vinuvusaṅ manohara sabhāgya ta narapatin atvaṅ i ṅhulun</l>
<l n="6d">niroga nirupadravâstu kita maṅgihakəna phalaniṅ kadigjayan</l>
	 <!--<app>b) -sebḍi A1, seṇḍi A2E; c) katvan F.</app> -->

</lg>
<lg n="7">
<l n="7a">kunaṅ pva satatâmrihâgavaya dharma kita pahayu nitya rakṣaka</l>
<l n="7b">ataṅgvana parārtha len upaśamâtvaṅa ri sahananiṅ pinaṇḍita</l>
<l n="7c">vruhêṅ aguṇa tan jigimva tuvi tan vava rəṅəha ri doṣaniṅ vaneh</l>
<l n="7d">yayā vənaṅa sārabhūta makatoha pati kita ri hayvaniṅ praja</l>

</lg>
<lg n="8">
<l n="8a">pabhakti ri bhaṭāra dharma mara maṅkana tuhu-tuhu tanpa niṣphala</l>
<l n="8b">pañihnana kitâhurip muvah anugrahanira ta gatinya tan vaneh</l>
<l n="8c">ndya tâvakira yan kva līṅa lihatiki sira makaṅaraṅ yudhiṣṭhira</l>
<l n="8d">sirêki paramārthaśaṅkara maveh sukha gatinira yogya səmbahən</l>
	 <!--<app>a) prabhakti F; carma A1; b) mañihnana AE; c) dya AE; d) saṅgraha? A2.</app> -->

</lg>
<lg n="9">
<l n="9a">apan viphala gə̄ṅ nikuṅ guṇa vənaṅ mara makahulunaṅ jagattraya</l>
<l n="9b">hilaṅ təkap i kuṅ kamūrkhan i hatinta mada kuhaka māna garvita</l>
<l n="9c">kunaṅ pva paṅəmit yudhiṣṭhira riṅ ambək upaśarma parārtha mārdava</l>
<l n="9d">ikâmaluyakən huripta ya mataṅnya tikaṅ kasattvikan</l>
	 <!--<app>a) nikaṅ A2; d) mataṅya AE; tatikikaṅ A1, ta kita tiki kaṅ E; kasānt-vikan AE.</app> -->

</lg>
<lg n="10">
<l n="10a">lavan pituhu rakva hayva kita vādaka ri gatinikaṅ si rukmiṇī</l>
<l n="10b">apan təmah i ghāriṅi ṅhulun ikânuturakəna gatiṅku mānuṣa</l>
<l n="10c">ndi tan vənaṅa lena karma niki bheda saka ri vasudevanandana</l>
<l n="10d">apan tuhu-tuhu ṅhulun pva manarīra ri sira ya mataṅnya lakyakən</l>
	 <!--<app>b) garaniṅ F [1. ghāra?] ; c) ndatan F; d) mataṅya AEF; lakyakə A.</app> -->

</lg>
<lg n="11">
<l n="11a">huvus pavarahaṅkva mantuka ta saṅ prabhu lumarisa hayva saṅśaya</l>
<l n="11b">ṅhulun muvaha kṛṣṇa-pārtha maluyânulusakəna karakṣan iṅ jagat</l>
<l n="11c">tan adva paṅucap bhaṭāra puruṣottama tumulus arūpa mānuṣa</l>
<l n="11d">surāpsara rikā kṣaṇâlilaṅ asambhava kadi siluman samaṅkana</l>
	 <!--<app>a) vuvus AE; b) pātha A1.-->
</lg>
</div>

<div type="canto" n="46"><note type="prosody">[a local-Javanese triṣṭubh meter: – – – | – ⏑ –| – ⏑ ⏑ | – ⏑ | ]</note>
<note>See Zoetmulder, Kalangwan, p. 455</note>
 
<lg n="1">
<l n="1a">kāla śrī kṛṣṇa yañ jāti śarīra</l>
<l n="1b">lāvan saṅ pārtha sāmpun mavibhāga</l>
<l n="1c">rāmyâpaṅguh lavan vāndhava mitra</l>
<l n="1d">embəh gəṅniṅ sukhâpañ jayaśatru</l> 

</lg>
<lg n="2">
<l n="2a">yatnânambah muvah saṅ nṛpasaṅghya</l>
<l n="2b">ṅkanê dharmātmaja mvaṅ harivaṅśa</l>
<l n="2c">saṅṣiptā rātri luṅhā sakamantyan</l>
<l n="2d">lvir trāsârəs tumonaṅ raviraśmi</l>

</lg>
<lg n="3">
<l n="3a">tiṅhal śrī kṛṣṇa riṅ rāt paripūrṇa</l>
<l n="3b">marmâṅde garjitê tvasnira tībra</l>
<l n="3c">tovin bhaktin sira kṣatriyavīrya</l>
<l n="3d">tan vaṅ mātrāntan abuddhya kaṭuṅka</l>
	 <!--<app>a) tiṅgal? A2 ; c) -varyaṅ F; d) matanta A1; abuddhi F; kavuṅka A1E.</app> -->

</lg>
<lg n="4">
<l n="4a">maṅkin pvâmbəknirâparchaya riṅ tvas</l>
<l n="4b">ṅkân pamvit mantukê saṅ nṛpasaṅghya</l>
<l n="4c">ndan saṅ vinvit paḍârakṣa kabhaktin</l>
<l n="4d">kapvâhyun milva nityâṅhiriṅâtah</l>
	 <!--<app>a) nirân F; b) mantukeṅ AE; c) ndan vinvit F [en verder?].</app> -->

</lg>
<lg n="5">
<l n="5a">sampun pvâtūt ikaṅ śabda yinuktyan</l>
<l n="5b">yekan maṅkat parəṅ tan hana kantun</l>
<l n="5c">rāmyâtiṅkah kadîṅ pūrvaka ṅūni</l>
<l n="5d">śobha kapvêniriṅniṅ bhaṭamantri</l>
	 <!--<app>a) yinuktya AE; d) śokā AE.</app> -->

</lg>
<lg n="6">
<l n="6a">byātītan kāduk iṅ mārga narendra</l>
<l n="6b">strī ṅkānê rājya gantyākəna varṇan</l>
<l n="6c">tan ryamban glāna śīrṇa hati rəñcəm</l>
<l n="6d">ləṅləṅ mūrchan rəṅə̄ vṛtta saṅ apraṅ</l>
	 <!--<app>d) paṅə̄ AE.</app> -->

</lg>
<lg n="7">
<l n="7a">akveh strī pakṣa matyan dug adandan</l>
<l n="7b">āpan saṅ svāmi kājar pəjah iṅ praṅ</l>
<l n="7c">ṅkân pamvit maṅkatā mitra karīha</l>
<l n="7d">luṅhâmet taṅ sənəṅ riṅ raṇabhūmi</l>
	 <!--<app>c) mamvit AE; d) ametā AE.</app> -->

</lg>
<lg n="8">
<l n="8a">rəṅrəṅ śokaṅ varastrī rəməṅ i tvas</l>
<l n="8b">vvah kiṇkiṇ rob kəbək riṅ lara tībra</l>
<l n="8c">ri drəsniṅ varṣa vāṣpan paṅasaptan</l>
<l n="8d">nityâgəntər taṅis tan paparuṅvan</l>
	 <!--<app>a) ṅ ontbr. AE.</app> -->

</lg>
<lg n="9">
<l n="9a">tuṅgal rvâparchayê śakti narendra</l>
<l n="9b">təkvan saṅ svāmi kāsihnira rakva</l>
<l n="9c">rikân matyâpa jantən hiḍəpənya</l>
<l n="9d">ṅhiṅ duhkhanyê pamāvvanya tavan strī</l>
	 <!--<app>a) avarchayê A1; b) sasvīmmi AE; c) rī tan matyâpa jantən ri hiḍəpnya F-->
</lg>
</div>
<div type="canto" n="47">
    <note type="prosody">[a local-Javanese ākṛti meter (turidagati?) ⏑ ⏑ ⏑ | ⏑ – ⏑ | – ⏑ ⏑ | ⏑ – ⏑ | ⏑ ⏑ ⏑ | ⏑ ⏑ – | ⏑ – ⏑ | ⏓]</note>
    <note>See Zoetmulder, Kalangwan, p. 465.</note> 
 
<lg n="1">
<l n="1a">sanagara kapva duhkhita manahnya hali-halin i patya saṅ sənəṅ</l>
<l n="1b">ndatan atələb dahat karika līṅa ri vənaṅ ika maṅlipur lara</l>
<l n="1c">anuṅ alume katīkṣṇan aṅivə̄ prihati siraṅ anāma rukmiṇī</l>
<l n="1d">kadi gatiniṅ tahən ragas aṅanti rarab i rərəb iṅ labuh kapat</l>
	 <!--<app>a)niṅ i.p.v. saṅ F.</app> -->

</lg>
<lg n="2">
<l n="2a">pira ta lavas narendra layat aṅlurug irika təvəknirâlaṅə̄ </l>
<l n="2b">ahila .. ṅan turū lali nahan mahas aməṅ-aməṅ iṅ taman ləṅə̄</l>
<l n="2c">aguliṅan iṅ śilātala sinoṅan iṅ asana tirah nikaṅ ranu</l>
<l n="2d">ararab aśokapādapa panīsa hati karika maṅkin aṅlare</l>
	 <!--<app>a) aṅluruga rika F; b) nda kahilaṅan… hanan F; d) arurubana F[?]; pādapanīsa A.</app> -->

</lg>
<lg n="3">
<l n="3a">viphala pupusnikaṅ kadali sālas ulih iṅ amibik turuṅ məkar</l>
<l n="3b">vinəlarakən tinap mṛdutarâpənəd araras avarṇa lir putih</l>
<l n="3c">pinakatilamnirêrika mapêkin amanasi təkâmaṅun huyaṅ</l>
<l n="3d">pilih iki manmathâlarani vādaka ri siran anorakən ratih</l>
	 <!--<app>a) kaḍalipuṣpa iṅanikamibik F; b) âpənaḍarraras AE; kəlir A2E; c) təta A1.</app> -->

</lg>
<lg n="4">
<l n="4a">məhah aṅəsah sirêpu hanan aṅlilir asidəha lolya kaṅlihan</l>
<l n="4b">avənəs alə̄k ikaṅ mukha sumuṅkəm alihaṅan ikaṅ kaka-kaka</l>
<l n="4c">vətisira mar tinampa kinisapvakən inamər-amər linālana</l>
<l n="4d">paṅuliha rañcaniṅ hati yayā siran alupa ri sandhiniṅ tapih</l>
	 <!--<app>a) asiddha A1; b) tikaṅ F; c) vəṅi sira A1E.</app> -->

</lg>
<lg n="5">
<l n="5a">tuhu hana pakṣa patya sira sə̄k prih-ati milu təkêṅ rarasnira</l>
<l n="5b">gəluṅira tovi sampun arusak-rusakan asana jaṅga kasturi</l>
<l n="5c">kavəlas-arəpni luhniran agantuṅan i hiḍəp avas tibêṅ vəhaṅ</l>
<l n="5d">kahala rəmək patahnira tikəl halisira makasaṅśayâlulut</l>
	 <!--<app>a) malya AE; b) -rusak asana F; d) halis i makakasaṅśaya A1, halis ika E.</app> -->

</lg>
<lg n="6">
<l n="6a">irika ta kesarīn pavacanâṅləbur … lara kūṅniran maṅə̄</l>
<l n="6b">ibu mapa hetuniṅ katahənan rimaṅ asuməṅ upək tiniṅhalan</l>
<l n="6c">ikuṅ unəṅ iṅ sənəṅni karin antyakəna sira dadin ḍataṅ məne</l>
<l n="6d">halanika yan ginə̄ṅ dahat avasnya aməjahana tan hanaṅ phala</l>
	 <!--<app>a) ? âləburkəna E; âṅləbukəna A, âṅləbu-ləbu… kūṅ F; b) amə̄k AE; tiniṅgalan A1.</app> -->

</lg>
<lg n="7">
<l n="7a">kadi gatiniṅ vava trasamənər tuvi niyata murub ya vinvaṅan</l>
<l n="7b">sagunun atêki yan pinadəm iṅ kapana təhəra denya muntaba</l>
<l n="7c">arah iva maṅkana prih-ati tan dahata tələbakən tinūtakən</l>
<l n="7d">adaləma duhkhabhāra ya linīpu-lipurira havas hilaṅnika</l>
</lg>

</div>
<div type="canto" n="48" met="praharṣiṇī">
 
<lg n="1">
<l n="1a">nā liṅyâṅamər irikân sahur suputrī</l>
<l n="1b">aṅhrət mār ahirit ikaṅ svarâṅrəsi tvas</l>
<l n="1c">nistanyân kuṅ i kita kāraṇaṅku śoka</l>
<l n="1d">tan sih saṅ nṛpati jugâmaṅun larêraṅ</l>
	 <!--<app>a) iraka A1; c) âkuṅ i kika AE.</app> -->

</lg>
<lg n="2">
<l n="2a">tan svaṅ hyūnira mara ṅūni liṅta tībra</l>
<l n="2b">ṅvaṅ tan taṅgamani vuvusta sugyan adva</l>
<l n="2c">ndā yêkī kaparitahā vavaṅ kapaṅgih</l>
<l n="2d">ndi kvānaṅkva tinida puccha tan hineman</l>
	 <!--<app>a) sva AE; ṅū A2; d) kvāniṅkva A, kvānaṅku F.</app> -->

</lg>
<lg n="3">
<l n="3a">āpā yan hana nata śuddhya saṅ narendra</l>
<l n="3b">tan karya ṅhulun i siran marêṅ raṇāṅga</l>
<l n="3c">sâvasthānira tiki rāmya yan katona</l>
<l n="3d">mon matyâhuripa sira ndā tan saha ṅvaṅ</l>
	 <!--<app>a) śuddhi F; c) tika F.</app> -->

</lg>
<lg n="4">
<l n="4a">maṅka pvâpa taṅ anuṅ enakā gatiṅku</l>
<l n="4b">nityâṅgə̄ṅ prihati lanâṅəmit lara tvas</l>
<l n="4c">āpan yan pəjaha sira syapâśrayaṅkva</l>
<l n="4d">yan svasthā nṛpati katon lalisnirê ṅvaṅ</l>
	 <!--<app>a) maṅke F.</app> -->

</lg>
<lg n="5">
<l n="5a">aṅhiṅ têkana ləkasaṅkva matya maṅke</l>
<l n="5b">āpan tan hana pinalar tikiṅ tuvuhku</l>
<l n="5c">təkvan vṛtta saṅ ahulun huvus viśīrṇa</l>
<l n="5d">yâṅde lampus i manah i ṅhulun paratra</l>
	 <!--<app>a) têkina E, -ṅku F; b) tā AE; tikaṅ AE; tuhuhku AE-->

</lg>
<lg n="6">
<l n="6a">hīṅanyâhayu pəjahâku hayva t-āśā</l>
<l n="6b">ndiṅ heren kari yatan isyanaṅ kasatyan</l>
<l n="6c">liṅ devī tumuluy amuṣṭi khaḍga tīkṣṇa</l>
<l n="6d">ṅkân pinrih sira pinəkul taṅan ginəgvan</l>
	 <!--<app>a) pəjahanku F; d) si A1; ginə̄gən AE.</app> -->
</lg>

</div>
<div type="canto" n="49" met="nardaṭaka">

<lg n="1">
<l n="1a">ri səḍəṅirâṅagəm curiga lampus amus pəjaha</l>
<l n="1b">tucapa ta saṅ narādhipa ḍatəṅ sira riṅ nagara</l>
<l n="1c">saha bala vīra kapva mulih iṅ gṛha tan vuvusən</l>
<l n="1d">niyata sarāga tapva ya sinuṅsuṅ iṅ aṅlih akuṅ</l>

</lg>
<lg n="2">
<l n="2a">kunaṅ ika saṅ vatək ratu kabeh satamu nṛpati</l>
<l n="2b">dumunuṅ i saṅ vatək yadu linād dinadar suruhan</l>
<l n="2c">pinisalinan dukūla saha bhūṣaṇa ratnamaya</l>
<l n="2d">vəki pənuh iṅ bhinukti sukha tan hana kaprihati</l>
	 <!--<app>a) satamuy F; b) linān F; c) sata A1E; d) vəṅi AE.</app> -->

</lg>
<lg n="3">
<l n="3a">prabhu harimūrti mañjiṅ i dalem pura śīghratara</l>
<l n="3b">dumunuṅ i pamrəman pravara bhīṣmakarājasutā</l>
<l n="3c">cuva sira tan kapaṅgih ika saṅ kalulut nṛpati</l>
<l n="3d">vinarahakən hanêṅ taman amet paṅimur griṅ unaṅ</l>
	 <!--<app>c) suvayira F; tapaṅgih A1E; d) śrīṅ AE.</app> -->

</lg>
<lg n="4">
<l n="4a">narapati kabvatan turida hetuniran tumutur</l>
<l n="4b">unaṅ alavas kinə̄lakənirêṅ hati marma sumək</l>
<l n="4c">mijil atəmah smitâvətu manisnya sumə̄ṅ ri mata</l>
<l n="4d">ulih-ulihêṅ rimaṅ karika suṅsuṅən iṅ dug akūṅ</l>
	 <!--<app>b) irā AE; c) sumə̄m ṅi A2; hi A1E; d) -ulihê F.</app> -->

</lg>
<lg n="5">
<l n="5a">saḍataṅirêṅ taman kalihatan ta saṅ ogha rapuh</l>
<l n="5b">kaharəp apatrəmaṅ curiga tīkṣṇa murub ri taṅan</l>
<l n="5c">karaṇanirân təkâṅisapu mojar arūm amanis</l>
<l n="5d">ataña ri marmaniṅ prihati tan sah atən pəjaha</l>
	 <!--<app>a) irê F; b) âpatrəmêṅ F; i AE; c) niraṅ AE; aṅamər (i.p.v. amanis) F; d) hatava AE.</app> -->

</lg>
<lg n="6">
<l n="6a">ibu lihat i ṅhulun dyah apa hetuni noran alə̄k</l>
<l n="6b">lulurən ikuṅ jajâmpihan i luhta lanā humilī</l>
<l n="6c">gəluṅ  inurā kusut saha səkarnya sumār sumavur</l>
<l n="6d">mari kuməñar mukhanta kadi candra səḍaṅ grahana</l>
	 <!--<app>a) nora kalək F; c) sumahur A1E.</app> -->

</lg>
<lg n="7">
<l n="7a">ṅrəs i hatini ṅhulun lumihatiṅ curigârja siṅi</l>
<l n="7b">hinayatakənta paṅhilaṅa jīvita marma dahat</l>
<l n="7c">taya maluyêṅ havan pva kita riṅ vvaṅ aseva manis</l>
<l n="7d">tan anumatê gatiṅku kavi kasyasih iṅ kalaṅən</l>
	 <!--<app>a) ṅisi A1E; d) kari? A2.</app> -->

</lg>
<lg n="8">
<l n="8a">puji avatāra riṅ ratih avas kita kūṅ anurun</l>
<l n="8b">təmahan i kiṅkiṅ i ṅvaṅ aṅaraṅ mar i kuṅ kahayun</l>
<l n="8c">tuhu lara rāga mūlani rarasta lanâməjahi</l>
<l n="8d">turida vinimba mānuṣa kitâri lulut minatan</l>
	 <!--<app>a) ratah A1.</app> -->

</lg>
<lg n="9">
<l n="9a">mapa kari doṣani ṅvaṅ ibu mogha dinohan unaṅ</l>
<l n="9b">sipi mara yatnani ṅvaṅ i rarasta ginə̄ṅ hinivə̄</l>
<l n="9c">salukar ikuṅ gəluṅ  pinahayuṅkv inapîṅ kusuma</l>
<l n="9d">yan api-calā dyah aṅhari-hari ṅhulun iṅ kakavin</l>
	 <!--<app>c) -hayukvi AE.</app> -->

</lg>
<lg n="10">
<l n="10a">kathamapi tan vruhā paṅamər i ṅvaṅ i rūmta bibi</l>
<l n="10b">mañulu-ñuluhku kepvan anahā ri halista tikəl</l>
<l n="10c">ya karaṇani ṅhulun ləṅəṅ amūra marêṅ pasisi</l>
<l n="10d">pəjaha savet nikiṅ lara lagîṅivəhan turida</l>
	 <!--<app>a) tan rahat F; c) ləṅəm A; umūra F; d) -ra lagiṅi- ontbr. A1, ra lagi A2, tekst = A3E.</app> -->
</lg>

</div>
<div type="canto" n="50" met="vasantatilakā">

<lg n="1">
<l n="1a">nā liṅ narādhipa rumañca manah sudevī</l>
<l n="1b">ndātan sahur saṅ ahajəṅ maṅənəb raras tvas</l>
<l n="1c">saṅ kesarī pva vihikan ri manahnirêraṅ</l>
<l n="1d">marmanya sādara sumambut ujar narendra</l>
	 <!--<app>c)niṅ eraṅ F; d) dārasa  A1E.</app> -->

</lg>
<lg n="2">
<l n="2a">liṅnyâvuvus prabhu hade paṅucap narārya</l>
<l n="2b">ndin laṅghyanā sira ri sāmbəka saṅ narendra</l>
<l n="2c">kintu pva hetunira marma nisūkṣma mūrcha</l>
<l n="2d">glānâṅrəṅə̄ ri pati saṅ naranātha riṅ praṅ</l>
	 <!--<app>b) laṅghanā F; c) mar ni- A1.</app> -->

</lg>
<lg n="3">
<l n="3a">nāhan mataṅniran amuṣṭi varāstra tīkṣṇa</l>
<l n="3b">milvêṅ paratra haji liṅnira suṣṭu satya</l>
<l n="3c">maṅke pva saṅ nṛpati yan təka nirvikāra</l>
<l n="3d">sākṣāt kucup kahudanan sira sasmitârūm</l>
	 <!--<app>c) nivikāra E; d) kusup A1E.</app> -->

</lg>
<lg n="4">
<l n="4a">ḍuh maṅkana pva kaka sis rinasan katuhvan</l>
<l n="4b">durnītini ṅvaṅ i siran kari tan kinuṇḍaṅ</l>
<l n="4c">āpan katon rəṅə-rəṅə̄nanirê gatiṅku</l>
<l n="4d">tambis ṅhulun kaluputan riṅ uripnirâṅras</l>
	 <!--<app>b) duṣniṅti A1, dusnīti E.</app> -->

</lg>
<lg n="5">
<l n="5a">tan piṅrvanaṅkva matikêka salahku śīlā</l>
<l n="5b">yadyastun aṅləṅəṅa tovi marêṅ vanādri</l>
<l n="5c">matya ṅhulun kaka kagunturan āsana mrik</l>
<l n="5d">yan vanya sāha ri rarasnira vetniṅ harṣa</l>
	 <!--<app>d) tira AE.</app> -->

</lg>
<lg n="6">
<l n="6a">akveh sahur haji taṅeha yadin vivākṣaṅ</l>
<l n="6b">prāptaṅ kuləm huvus avās kəñar iṅ śaśāṅka</l>
<l n="6c">ləṅləṅ sirâṅinəp anūti manah sarāga</l>
<l n="6d">svecchânəkāni kalaṅən sakaharṣa-harṣa</l>
	 <!--<app>a) taji A1E; b) paptâ A2; d) ân(ə)tāni F.</app> -->

</lg>
<lg n="7">
<l n="7a">təkvan ḍataṅ sahananiṅ paricārikârūm</l>
<l n="7b">mvaṅ saṅ karaṇḍan atatâmrih aseva bhakti</l>
<l n="7c">ṅūnīn lanâmarəka rakva ri saṅ suputrī</l>
<l n="7d">moghâviṅit sira mahā mara riṅ kaśūnyan</l>
	 <!--<app>c) n ontbr. AE; d) kaśuknyan A1E.</app> -->

</lg>
<lg n="8">
<l n="8a">maṅken sukhâmbəkira rāmya marin saśoka</l>
<l n="8b">mvaṅ saṅ narārya maṅinum tvak asuhka-rāmyan</l>
<l n="8c">rūmniṅ mṛdaṅga saha gīta manoharâṅras</l>
<l n="8d">svargâvatāra sabhinuktinirâdvitīya</l>
	 <!--<app>a) (eerste) n ontbr. AE.</app> -->

</lg>
<lg n="9">
<l n="9a">tatkāla sampunira ləṅləṅ amukti-mukti</l>
<l n="9b">muṅgah sirêṅ gṛhalatā saṅ arūm tinuntun</l>
<l n="9c">tan varṇanən raras i solahirê samaṅka</l>
<l n="9d">maṅgəh sirân savəṅi lālana tan kənêṅ prəm</l>
	 <!--<app>c) irêṅ AE; d) mrəm AE.</app> -->
</lg>

</div>
<div type="canto" n="51" met="aśvalalita">

<lg n="1">
<l n="1a">avicaritan kuləm rahina riṅ samantara suməṅ sənə̄niṅ aruṇa</l>
<l n="1b">manuk alaṅə̄  svaranya kadi māgadhâmuṅu nareśvarâṅajəṅ unəṅ</l>
<l n="1c">tuhun akadat siran lagi tinaṅhi lālana jənək ri saṅ nṛpasuta</l> 
<l n="1d">avarəg an aṅharas pipi sumār pilih bəkəla yan vijil sira məne</l>
	 <!--<app>a) sumə̄nə səṅ AE; c) tinaṅki F; siraṅ AE.</app> -->

</lg>
<lg n="2">
<l n="2a">avuṅu nareśvarârahup abhūṣaṇâhyas asəkar huvus mavədihan</l>
<l n="2b">lumaku marêṅ sabhā mijil aseva yatna sira tan vuruṅ pratidina</l>
<l n="2c">para ratu saṅ samaṅjuru marək paḍâbhinava suprabhârja kuməñar</l>
<l n="2d">iniṅət-iṅət pva rakva kadi vintaṅən kadi narendra kṛṣṇa vulana</l>
	 <!--<app>a) ahuṅu A1E; b) pratidana A1E.</app> -->

</lg>
<lg n="3">
<l n="3a">tuvi sira saṅ vatək ratu tamuy nareśvara huvus matiṅkah atata</l>
<l n="3b">narapati kāravīra saha koraveśvara makādi dharmatanaya</l>
<l n="3c">sira pinakapradhāna hana len muvah tan ucapən paḍâpratihata</l>
<l n="3d">kṛtayaśa vīryamanta sira nora maṇḍaguṇaśakti deva sakala</l>
	 <!--<app>b) śata F; koravīśvara A1; d) vïryapānta A2, -vānta A3.</app> -->

</lg>
<lg n="4">
<l n="4a">piraṅ ivu lakṣa koṭi sira sə̄k səsək pənuh ikaṅ sabhā təkapira</l>
<l n="4b">paḍa hinarimbavā sinəgəhan sirêṅ vacana somya de narapati</l>
<l n="4c">maṇimaya sarvabhūṣaṇa dukūla mūlya dulur iṅ sərəh kinajaṅan</l>
<l n="4d">hinaturakən ri saṅ nṛpsamūha kapva ta lināvə-lāvəkənira</l>
	 <!--<app>d) linavva - lavvakən F.</app> -->

</lg>
<lg n="5">
<l n="5a">paḍa rəṇa saṅ vatək ratu kabeh pənuh sukha tuhun taṅeh yan ucapən</l>
<l n="5b">pira ta kunaṅ lavasniran aṅanti lot rahina rātri pinrih inivə̄</l>
<l n="5c">karaṇanirâlavas nṛpati kṛṣṇa rakva vinaraṅ lavan saṅ araras</l>
<l n="5d">abhinava kadbhutâhaləp ikaṅ vivāha saha yajñakārya ginave</l>
	  <!--<app>a) ra kabeh A; d) bhabhinava F; -kāryar A.</app> -->

</lg>
<lg n="6">
<l n="6a">ri huvus ikaṅ vivāha tadanantarândan amuhun ta saṅ para ratu</l>
<l n="6b">paḍa mulih iṅ svarājya naranātha kṛṣṇa kavəkas lanâmahayu rāt</l>
<l n="6c">pinakasurakṣa rakṣaka sirân prasiddha vinuvus trilokavaraṇa</l>
<l n="6d">tuhu jayaśatru saṅ prabhu vanîṅ bhayâpratitasāra śūra vijaya</l>
	 <!--<app>a) vuvus A1; hadanantara A1E; b) kavasanā A1; c) -śaraṇa F; d) sūja-śūra SE.</app> -->
</lg>

</div>
<div type="canto" n="52" met="vasantatilakā">

<lg n="1">
<l n="1a">saṅipta sampun alavas pakurən narendra</l>
<l n="1b">nityâṅhajəṅ turida rāga lavan sudevī</l>
<l n="1c">akveh muvah vini nareśvara tan vivākṣan</l>
<l n="1d">maṅkin matambəh aṅusiṅ kasahasrabhagyan</l>
 	 <!--<app>c) pini A1; d) -bhāśyan A1F, ṅkahaeśa - A2; ṅkaśahārabhāgyan E.</app> -->

</lg>
<lg n="2">
<l n="2a">ṅhiṅ pat pradhāna pinatihnira rājapatni</l>
<l n="2b">dyah rukmiṇī mvaṅ ika jāmbavatī manojña</l>
<l n="2c">vvantən jayêṅ turida nāgnajitâsugih rūm</l>
<l n="2d">mvaṅ saṅ susatya maṅaran vara satyabhāma</l>
	 <!--<app>b) nyah AE; c) bhāgna- AEF; d) susatyabhama nāmanika ndatan len A2 na: bhama in A1 hiaat, in E: seni namānirārūm.</app> -->

</lg>
<lg n="3">
<l n="3a">hyaṅ ṡrī dinūmnira śarīranirêki ṅūni</l>
<l n="3b">devī vəḍî luputa janma bhaṭāra viṣṇu</l>
<l n="3c">hetunya pat pinakamūrtinirêrikiṅ rāt</l>
<l n="3d">saprāṇa rāmya sapanivyan atūt silih sih</l>
	 <!--<app>a) narêki F.</app> -->

</lg>
<lg n="4">
<l n="4a">maṅkin sukhâmbəkira kapva huvus maputra</l>
<l n="4b">saṅ sāmba nāma vəka jāmbavatī kasaṅkhya</l>
<l n="4c">saṅ kāraṇê patinikaṅ ripu bhoma riṅ praṅ</l>
<l n="4d">de kṛṣṇa riṅ carita yajñavatī prakāśa</l>
 
</lg>
<lg n="5">
<l n="5a">mvaṅ rukmiṇī muvah aputra mahāprabhāva</l>
<l n="5b">pradyumna nāma rasikā kanakādhikāra</l>
<l n="5c">potrâniruddha ginave hala detya bāṇa</l>
<l n="5d">sampun tikā subhaga keṭətakuśyavati</l>

</lg>
<lg n="6">
<l n="6a">maṅkin subaddha mapagəh paṅadəg narendra</l>
<l n="6b">ṅkā tan ləkas maməjahī karavīranātha</l>
<l n="6c">saṅ bhīma sāhasa vinidhyaṅirântakanya</l>
<l n="6d">doṣanya nirghṛṇan amañjara rājasaṅghya</l>

</lg>
<lg n="7">
<l n="7a">ṅkānê sabhācarita yan mati cedirāja</l>
<l n="7b">de saṅ narendra ri titirnya maveh larâmbək</l>
<l n="7c">maṅkā suyodhana təkêṅ kulagotra hənti</l>
<l n="7d">saṅ pañca pāṇḍava dinonira matyanêka</l>
	 <!--<app>a) sedirâja A1; d) dinenira A.</app> -->  
	
</lg>
<lg n="8">
<l n="8a">ndah bhraṣṭa sampun alilaṅ talutuhnikaṅ rāt</l>
<l n="8b">vīrya pratāpa naranātha dumehnya maṅka</l>
<l n="8c">yekân kṛtaṅ bhuvana tan hana duhkhamātra</l>
<l n="8d">dvāpara tan paṅaṅsan hana saṅ narendra</l>

</lg>
<lg n="9">
<l n="9a">taṅheh matêkin ucapən gati saṅ narendra</l>
<l n="9b">svargastha lālana muvah sira viṣṇujāti</l>
<l n="9c">mvaṅ putra-putra kula vāndhava nora kāri</l>
<l n="9d">āpan huvus hilaṅ ikaṅ katakut vatək hyaṅ</l>
	 <!--<app>a) tan ṅeh F; c) putra kūla bala.</app> -->

</lg>

	
</div>
<div type="canto" n="53" met="aupacchandasika">

<lg n="1">
<l n="1a">ndah atīta lavas bhaṭāra viṣṇu</l>
<l n="1b">hana riṅ svarga masevan iṅ vatək hyaṅ</l>
<l n="1c">vəkasan pralayā jagat viśīrṇa</l>
<l n="1d">kalikâṅāvatarâṅruruh triloka</l>
	 <!--<app>a) ndat- F; d) kaliṅhāvatara- A, kali tâṅa- poerb., kalikaṅā- Tuuk; -arurah A1E.</app> -->

</lg>
<lg n="2">
<l n="2a">hana deśa ləṅə̄n ləyəp laṅə̄nya</l>
<l n="2b">ri yavadvīpa kasaṅkhya nūsa saśrī</l>
<l n="2c">palupuy hyaṅ agastya tan hanôli</l>
<l n="2d">yatikā trāya hilaṅ haləpnya maṅke</l>
	 <!--<app>a) tana A; deśa pva F; b) -dīpa E; c-d) hanolih ya / tikā E; d) yatikā ya A2.</app> -->

</lg>
<lg n="3">
<l n="3a">umuvah ta sirā vatək hyaṅ asvī</l>
<l n="3b">anaḍah tā ri bhaṭāra padmanābha</l>
<l n="3c">yatikā pulihən laṅə̄nya rakṣan</l>
<l n="3d">ri sira hyaṅ hari tan vihaṅ lumampah</l>
	 <!--<app>a) têka sira n F; b) anuduh AE; tā ontbr. A2; padmanātha A2; c) … yan pulihən F.</app> -->

</lg>
<lg n="4">
<l n="4a">irikān dadi bhūpati prasiddha</l>
<l n="4b">paripurṇākən ikaṅ prajâtiśobha</l>
<l n="4c">subhagan madhusūdanâvatāra</l>
<l n="4d">sira ta śrī jayaśatru kaprakāśa</l>
 	 <!--<app>a) irika pvân F; dani Tuuk; b) kaṅ ontbr. A2; c) hyaṅ i.p.v. n F; 
 	d) śrī ontbr. A2; kāśa A1E, taprakāśa A2 (Tuuk), veh prakāśa A2, prakāśa poerb.</app> -->

</lg>
<lg n="5">
<l n="5a">tuvi saṅ hyaṅ agastya yatna śīghra</l>
<l n="5b">atəmah bhikṣuka paṇḍitâdhikāra</l>
<l n="5c">guru de haji maṅgəh iṅ paṅajyan</l>
<l n="5d">sira tekā pinatihnikaṅ sarājya</l>
	 <!--<app>a) n ontbr. AE; b) bhikṣu A2; d) patih A2.</app> -->

</lg>
<lg n="6">
<l n="6a">apagəh paṅadəg hajin hanêṅ rāt</l>
<l n="6b">samusuh śrī naranātha kapva bhakti</l>
<l n="6c">anubhāva munīndra kāraṇanya</l>
<l n="6d">kavidagdhānira riṅ nayâtisūkṣma</l>
	 <!--<app>c) anubhāṭā A1; d) ra A1; bhayā AE.</app> -->

</lg>
<lg n="7">
<l n="7a">ndatan adva muvah kṛtānikaṅ rāt</l>
<l n="7b">paḍa yatnêṅ yaśa dāna dharma śāstra</l>
<l n="7c">vvaṅ aṅāśraya mūla hīna-dīna</l>
<l n="7d">dumadak vṛddhi sukhanya ri samaṅkā</l>
	 <!--<app>c) vah A1, āśraya? A2.</app> -->

</lg>
<lg n="8">
<l n="8a">ya ta kaprih-ati manah narendra</l>
<l n="8b">ri masantānaniṅ artha tulya varṣa</l>
<l n="8c">avanəh naranātha rī bhinukti</l>
<l n="8d">lila-līlā ta sirâhyun iṅ kalaṅvan</l>
	 <!--<app>a) yatika prih-ati A2; c) bhanukti F; d) sarâ A1E, gasarâhyun F.</app> -->

</lg>
<lg n="9">
<l n="9a">ya nimittaniraṅ kavīndrarājya</l>
<l n="9b">aturun bhāṣa paṅastutîṅ narendra</l>
<l n="9c">sinuvalnira ri smitā saharṣa</l>
<l n="9d">adulur dāna karas tanah sakahyun</l>
	 <!--<app>b) paṅasti AE.</app> -->

</lg>
<lg n="10">
<l n="10a">ṅvaṅ atêki lanā tumiṅhal āṅin</l>
<l n="10b">alupân mūḍha kədə̄ linolyan iṅ hyaṅ</l>
<l n="10c">ika kāraṇani ṅhulun tan eraṅ</l>
<l n="10d">tumatâmarṇa laṅə̄  vilāpa mātra</l>
	 <!--<app>b) ulupā AE; kə A1.</app> -->

</lg>
<lg n="11">
<l n="11a">ulih i ṅhulun aṅləṅə̄ṅ bhramanta</l>
<l n="11b">mahas iṅ priṅga pasir vukir paraṅ groṅ</l>
<l n="11c">təhər abrata kaṅlihan kaləsvan</l>
<l n="11d">gumuliṅ riṅ vatu kāmukan himâvra</l>
	 <!--<app>c) abhrānta A1EF.</app> -->
</lg>

</div>
<div type="canto" n="54" met="jagaddhita">

<lg n="1">
<l n="1a">ry antukni ṅhulun aṅləṅə̄ṅ raga-ragan humatur i naranātha lūṅ laṅə̄</l>
<l n="1b">avvat kekətan iṅ kathā kunəṅ apan virasa guru lagunya tan patūt</l>
<l n="1c">tan dvâṅdagdha vuyuṅniran vival i tan hanani təvasiran muruk laṅə̄</l>
<l n="1d">vetniṅ krodha dinuhkha-duhkhanira ri ṅhulun avədi lanâtakis karas</l>
	 <!--<app>c) dvā dagdha F; ri təvas A2; maṅə̄ F; d) ndinuhkha- A2; duhkhaṅən
	irêṅhulun AE.</app> -->

</lg>
<lg n="2">
<l n="2a">ndan kədvākəna têki mon guyu-guyun mapaṅ ulaha sadenya cəṅgana</l>
<l n="2b">moghâṅdeya kadigjayañ juga ri saṅ prabhu ṅuni-ṅuni hayvaniṅ jagat</l>
<l n="2c">saṅ śuddhyânularâstusiddhya karuhun saṅ amaca ṅuniveh saṅ aṅrəṅə̄</l>
<l n="2d">āpan ṅhiṅ yaśa don ikiṅ panuluh aṅracaṇa carita viṣṇuvarṇana</l>
	 <!--<app>a) kədyākəna AE; c) ṅ aṅrəṅə̄ A1.</app> -->

</lg>
<lg n="3">
<l n="3a">tambenyan paṅikətkv apet laləh ulih-hulihan ikana haṅrarah laṅə̄</l>
<l n="3b">maṅkin bəṇḍu tikin tumūt ri haji kālaniran aṅayu siṅhavikrama</l>
<l n="3c">maṅke pvaṅ harivaṅśaparva vinuvusnya viphala satutuknya tan padon</l>
<l n="3d">ndan hopən palar amrakāśakəna caṇḍi saṅ inaləm akīrti pustaka</l>
	 <!--<app>a) ikina F; c) pva n F; amavāśakena AE.</app> -->
</lg>

</div>
<div type="canto" n="55" met="anuṣṭubh">
<lg n="1">
<l n="1a">harivaṅśa kathānyasta</l>
<l n="1b">jarāsandha parājaya</l>
<l n="1c">rukmiṇī haraṇākyata</l>
<l n="1d">jāyajāstutivarṇana.</l>
	 <!--<app>a) kavā AE; c) haraṭā A1E; -kyaśa  F.</app> -->
</lg>
</div>
			</div>
		    <div type="translation">
		        <!-- Structure as necessary with <div>, <p>, <ab>, <lg>  -->
		    </div>
			  <div type="commentary">
			      <!-- Comment regarding your edition such as the following example -->
			     <!-- <p>The asterisk * is used to flag lemmata or forms of lemmata not recorded in the <title>Old Javanese-English Dictionary</title>.</p>-->
			  </div>
		    <div type="bibliography">
		        <p>Edited by Teeuw (1950). Acquisition of digital data by Arlo Griffiths through OCR. First round of structuring and cleaning in txt by Danielle Chen (2021), after which Axelel Janiak structured the data in TEI format (2025).</p>
<!--  2021: e-text by Danielle Chen based on OCR-ed version of Teeuw's edition, with manual correction of transcription errors and manual application of metrical structure -->
		        <listBibl>
		            <bibl><ptr target="Teeuw1950_01"/></bibl>
		        </listBibl>
		    </div>
		</body>
	</text>
</TEI>