<html><head xmlns:xs="http://www.w3.org/2001/XMLSchema"><meta http-equiv="Content-Type" content="text/html; charset=UTF-8"><title>CritEd_KakavinParthayajna. Kakavin Pārthayajña</title><link><link name="viewport" content="width=device-width, initial-scale=1, shrink-to-fit=no" rel="stylesheet" href="https://maxcdn.bootstrapcdn.com/bootstrap/4.0.0/css/bootstrap.min.css" integrity="sha384-Gn5384xqQ1aoWXA+058RXPxPg6fy4IWvTNh0E263XmFcJlSAwiGgFAW/dAiS6JXm" crossorigin="anonymous"><link rel="stylesheet" href="https://cdn.jsdelivr.net/gh/erc-dharma/project-documentation@latest/stylesheets/criticalEditions/dharma-ms.css"></head><body class="font-weight-light"><nav xmlns:xs="http://www.w3.org/2001/XMLSchema" class="navbar navbar-expand-lg navbar-light bg-light"><a class="navbar-brand" href="https://erc-dharma.github.io/">ERC-DHARMA</a><button class="navbar-toggler" type="button" data-toggle="collapse" data-target="#navbarSupportedContent" aria-controls="navbarSupportedContent" aria-expanded="false" aria-label="Toggle navigation"><span class="navbar-toggler-icon"></span></button><div class="collapse navbar-collapse" id="navbarSupportedContent"><ul class="navbar-nav mr-auto"><li class="nav-item active"><a class="nav-link" href="https://erc-dharma.github.io/">Home <span class="sr-only">(current)</span></a></li><li class="nav-item dropdown"><a class="nav-link dropdown-toggle" id="navbarDropdown" role="button" data-toggle="dropdown" aria-haspopup="true" aria-expanded="false">
                            Collections
                        </a><div class="dropdown-menu" aria-labelledby="navbarDropdown"><a class="dropdown-item" href="https://erc-dharma.github.io/#tfa-collection">Task-Force A</a><a class="dropdown-item" href="https://erc-dharma.github.io/#tfb-collection">Task-Force B</a><a class="dropdown-item" href="https://erc-dharma.github.io/#tfc-collection">Task-Force C</a><a class="dropdown-item" href="https://erc-dharma.github.io/#tfd-collection">Task-Force D</a></div></li><li class="nav-item"><a class="nav-link" href="https://erc-dharma.github.io/editorial">Editorial Conventions</a></li><li class="nav-item dropdown"><a class="nav-link dropdown-toggle" id="navbarDropdown" role="button" data-toggle="dropdown" aria-haspopup="true" aria-expanded="false">
                            Controlled Vocabularies
                        </a><div class="dropdown-menu" aria-labelledby="navbarDropdown"><a class="dropdown-item" href="https://erc-dharma.github.io/controlled-vocabularies/DHARMA_mdt_artefactControlledVoc">Artefacts – Controlled Vocabularies</a><a class="dropdown-item" href="https://erc-dharma.github.io/controlled-vocabularies/DHARMA_mdt_artefactClosedLists">Artefacts – Closed List</a><a class="dropdown-item" href="https://erc-dharma.github.io/controlled-vocabularies/DHARMA_mdt_textControlledVoc">Texts – Controlled Vocabularies</a><a class="dropdown-item" href="https://erc-dharma.github.io/controlled-vocabularies/DHARMA_mdt_textClosedLists">Texts – Closed List for texts</a></div></li><li class="nav-item dropdown"><a class="nav-link dropdown-toggle" id="navbarDropdown" role="button" data-toggle="dropdown" aria-haspopup="true" aria-expanded="false">
                            Documentation
                        </a><div class="dropdown-menu" aria-labelledby="navbarDropdown"><a class="dropdown-item" href="https://erc-dharma.github.io/project-documentation/atom/UsingAtom_v01">Starting with Atom</a><a class="dropdown-item" href="https://erc-dharma.github.io/project-documentation/atom/UsingAtomGit_v01">Starting with Atom &amp; Git</a><a class="dropdown-item" href="https://erc-dharma.github.io/project-documentation/atom/UsingAtomTeletype_v01">Starting with Atom Teletype</a><a class="dropdown-item" href="https://erc-dharma.github.io/project-documentation/git/DHARMA_git_guide_v01">Starting with git</a><a class="dropdown-item" href="https://erc-dharma.github.io/project-documentation/github-issuetracker/UsingGitHubIssueTracker.pdf">Starting with GitHub issues</a><a class="dropdown-item" href="https://erc-dharma.github.io/project-documentation/github-issuetracker/UsingMarkdownSyntax_v01">Starting with markdown</a><a class="dropdown-item" href="https://erc-dharma.github.io/project-documentation/encoding-diplomatic/DHARMA%20EGD%20v1%20release.pdf">Encoding Guide for Diplomatic editions</a><a class="dropdown-item" href="https://erc-dharma.github.io/project-documentation/FNC/DHARMA_FNC_v01.1.pdf">File Naming Conventions</a><a class="dropdown-item" href="https://erc-dharma.github.io/project-documentation/transliteration/DHARMA%20Transliteration%20Guide%20v3%20release.pdf">Transliteration Guide</a><a class="dropdown-item" href="https://erc-dharma.github.io/project-documentation/zotero/DHARMA_ZoteroGuide_v01.1.1.pdf">Zotero Guide</a></div></li><li class="nav-item"><a class="nav-link" href="https://erc-dharma.github.io/arie">ARIE</a></li><li class="nav-item"><a class="nav-link" href="https://www.zotero.org/groups/1633743/erc-dharma/library">Zotero Library</a></li></ul></div></nav><div class="container"><div class="row"><div class="col text-center my-5"><h1 class="display-5">Kakavin Pārthayajña</h1><h2 class="display-5"></h2><h1 class="display-6">Edited by Andrea Acri</h1></div></div><div class="row wrapper"><ul class="nav nav-tabs nav-justified" id="tab" role="tablist"><li class="nav-item" role="presentation"><a class="nav-link active" id="witnesses-tab" data-toggle="tab" href="#witnesses" role="tab" aria-controls="witnesses" aria-selected="true"><div class="panel">Witnesses</div></a></li><li class="nav-item" role="presentation"><a class="nav-link" id="metadata-tab" data-toggle="tab" href="#metadata" role="tab" aria-controls="metadata" aria-selected="false"><div class="panel">Metadata</div></a></li></ul><div class="tab-content"><div class="tab-pane active" id="witnesses" role="tabpanel" aria-labelledby="witnesses-tab"><h4>List of Witnesses</h4><ul><li><a id="fakeID"></a><span class="font-weight-bold">fakeID</span>: University Library (UB), Leiden, Lontar, Or. 23732<ul><li><b>Content</b>: <ul><li><span class="font-italic"><span class="title san">Vipañcitārthā</span></span> by Śāntarakṣita</li></ul></li><li><b>Colophon</b>: <ul></ul></li><li><b>Physical Description</b>: <ul></ul></li><li><b>Hand Description</b>:  
                              A<sup class="ed-siglum">1</sup>H<sub class="ed-siglum">1</sub>
                              
                              
                              <p class="float-center"><small><span class="text-muted">1</span></small></p><div class="row mt-2"><div class="col text-col"><p>main hand of the manuscript, black ink, Sundanese script</p></div><div class="col-2 apparat-col text-right"></div></div>
                              
                           </li><li><b>History</b>: In June 1934, Sāṅkṛtyāyana found this manuscript in the monastery of Kun-de-ling (Lhasa).</li></ul></li></ul></div><div class="tab-pane fade" id="metadata" role="tabpanel" aria-labelledby="metadata-tab"><h4>Metadata of the Edition</h4><ul><li><b>Title</b>: Kakavin Pārthayajña. </li><li><b>Text Identifier</b>: CritEd_KakavinParthayajna</li><li><b>Edited by </b>Andrea Acri</li><li>Copyright © 2019-2025 by Andrea Acri.</li></ul><p class="text-justify">This project has received funding from the European Research Council (ERC) under the European Union&rsquo;s Horizon 2020 research and innovation programme (grant agreement no 809994).</p></div></div></div><div class="row"><div class="col mx-5">
        
            <div class="row"><div class="col-1 text-center"><p>1. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">oṁ rudrāya namo ’stu te mara panəmbaha ra putu bhaṭāra nityaśa</span>
                    <a class="lem-last-note" data-toggle="popover" data-html="true" id="from-app-note0001" data-target="d10e284" href="#to-app-note0001" title="Apparatus 1">(1)</a>
                    <span class="l translit LatnLatnLatnLatnLatnLatn">saṅ muṅgv iṅ tələṅ iṅ hiḍəp saṅ atiśūnya tuhutuhu jagatpramodita</span>
                    <span class="l translit LatnLatnLatnLatnLatnLatn">mvaṅ sakvehnira paṇḍitādhika viveka rinacananiki svarastuti</span>
                    <span class="l translit LatnLatnLatnLatnLatnLatn">saṅ vijñātmaka riṅ laṅə̄ kavi vənaṅ tuladana saguritnireṅ sabha</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">&gt;mevəh ṅvaṅ mucape kadarśitan i sarvagatanira haneṅ jagaddhita</span>
                    <span class="l translit LatnLatnLatnLatnLatnLatn">ndan sūkśmān sumilib riṅ aṇḍajana kokiraniran atirūpa vīryavān</span>
                    <span class="l translit LatnLatnLatnLatnLatnLatn">saṅ tvasniṅ lara raga sari siṅ unaṅ saṅ amisani rarasniṅ aṅrəṅə̄</span>
                    <span class="l translit LatnLatnLatnLatnLatnLatn">saṅ sākṣāt pinakesiniṅ manah akuṅ rahina vəṅi lanāṅundaṅ lulut</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yekiṅ ambək aṅel śumakti ri viyoganiṅ alara kəneṅ smarānala</span>
                    <span class="l translit LatnLatnLatnLatnLatnLatn">paṅdeniṅ lara raga yeki tumuvuh ri hati mamunah aṅgəsəṅ manah</span>
                    <span class="l translit LatnLatnLatnLatnLatnLatn">tṛṣṇāgə̄ṅ sumaput pətəṅ təmahaniṅ rahina pati gagapgagap tutur</span>
                    <span class="l translit LatnLatnLatnLatnLatnLatn">kāmārtha pva ya hetuniṅ mapəniṅan mamulaṅuni ri saṅ huvus licin</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yāṅde rañca ri citta maṅkin alaṅə̄ təkap iṅ alara śoka kāsyasiḥ</span>
                    <span class="l translit LatnLatnLatnLatnLatnLatn">ṅhiṅ vikvā jugaṅ enakānusupa riṅ vana tulusa tan kabañcana</span>
                    <a class="lem-last-note" data-toggle="popover" data-html="true" id="from-app-note0002" data-target="d10e336" href="#to-app-note0002" title="Apparatus 1">(1)</a>
                    <span class="l translit LatnLatnLatnLatnLatnLatn">śaktyāṅuṅsira siddahniṅ manəmu sandhi kaləpasan i patyaniṅ tiga</span>
                    <span class="l translit LatnLatnLatnLatnLatnLatn">ṅhiṅ tekā palakun ri pādanira saṅ yativara maləsvāvakājñana</span>
                    <a class="lem-last-note" data-toggle="popover" data-html="true" id="from-app-note0003" data-target="d10e346" href="#to-app-note0003" title="Apparatus 2">(2)</a>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>2. </p></div><div class="col-11">
                (skt <span class="font-italic">pramitākṣara</span>)
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana tāṣṭaliṅga ya vinastu ləvih</span>
                    <span class="l translit LatnLatnLatnLatnLatnLatn">pinakopajīvaniṅ atīrtha hayu</span>
                    <span class="l translit LatnLatnLatnLatnLatnLatn">pagavay halāhayu ya vastu hilaṅ</span>
                    <span class="l translit LatnLatnLatnLatnLatnLatn">ri vəkasni sandhiniṅ amukṣa hati</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ya ta hetuniṅ manəmu śabda tutur</span>
                    <span class="l translit LatnLatnLatnLatnLatnLatn">apan evəhaṅ luputa riṅ vimala</span>
                    <span class="l translit LatnLatnLatnLatnLatnLatn">dyutakarma yeka maṅimur maṅikū</span>
                    <span class="l translit LatnLatnLatnLatnLatnLatn">ya dumehnikā manəmu papa magə̄ng</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vvara darśananta huniṅan rumuhun</span>
                    <span class="l translit LatnLatnLatnLatnLatnLatn">nṛpa pāṇḍaveki caritan ta nihan</span>
                    <span class="l translit LatnLatnLatnLatnLatnLatn">huvus iṅ binañcana halah manita</span>
                    <span class="l translit LatnLatnLatnLatnLatnLatn">təkap iṅ suyodhana kaṭuṅka dahat</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sira saṅ yudhiṣṭhira təmən kalaran</span>
                    <span class="l translit LatnLatnLatnLatnLatnLatn">kapəgan manahnira məhah maṅəsah</span>
                    <span class="l translit LatnLatnLatnLatnLatnLatn">ri hilaṅnikaṅ hayu lavan kavikun</span>
                    <span class="l translit LatnLatnLatnLatnLatnLatn">ri manahniran kapətəṅan ri hala</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sira duryaśeki təkap iṅ sajagat</span>
                    <span class="l translit LatnLatnLatnLatnLatnLatn">apan aṅśa dharma guṇa tattvanira</span>
                    <span class="l translit LatnLatnLatnLatnLatnLatn">vihikan ta riṅ naya parārthaguṇa</span>
                    <span class="l translit LatnLatnLatnLatnLatnLatn">lalu yan kəneṅ dyutavikalpa mala</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">humənəṅ sireki sinəsəl vəkasan</span>
                    <span class="l translit LatnLatnLatnLatnLatnLatn">təkap iṅ sarāt paḍa kabeh malara</span>
                    <span class="l translit LatnLatnLatnLatnLatnLatn">ṅuniveh ta saṅ drupada matsyapati</span>
                    <span class="l translit LatnLatnLatnLatnLatnLatn">kalavan ta saṅ vidura kṛṣṇa muvah</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sira rena saṅ lima təmən kalaran</span>
                    <span class="l translit LatnLatnLatnLatnLatnLatn">manaṅis masambat akusā kapati</span>
                    <span class="l translit LatnLatnLatnLatnLatnLatn">ri hilaṅnikaṅ kanakarājapura</span>
                    <span class="l translit LatnLatnLatnLatnLatnLatn">kalavan sabhūṣaṇa təlas karuhun</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nṛpaputrikā rika rapuh kumətər</span>
                    <span class="l translit LatnLatnLatnLatnLatnLatn">vinudan təkapni śakunin dumaha</span>
                    <span class="l translit LatnLatnLatnLatnLatnLatn">atəhər gəluṅnira rinəṅgut ika</span>
                    <span class="l translit LatnLatnLatnLatnLatnLatn">irikaṅ sabhā sira kavəs dinudut</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri vijil nireki manaṅis madulur</span>
                    <span class="l translit LatnLatnLatnLatnLatnLatn">saka riṅ kaḍatvan atiśoka rapuh</span>
                    <span class="l translit LatnLatnLatnLatnLatnLatn">ri pakumbakan ya vinəgil manəhər</span>
                    <span class="l translit LatnLatnLatnLatnLatnLatn">manaṅis rikaṅ vəṅi taman paturū</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅurai gəluṅnira masāk makusut</span>
                    <span class="l translit LatnLatnLatnLatnLatnLatn">mətu taṅ vuvus tan ahajəṅ vəkasan</span>
                    <span class="l translit LatnLatnLatnLatnLatnLatn">hana ta pratijñanira yan gəluṅən</span>
                    <span class="l translit LatnLatnLatnLatnLatnLatn">rah ikaṅ suyodhana ya śucyanira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ṅuniveh ta saṅ pavanaputra mavū</span>
                    <span class="l translit LatnLatnLatnLatnLatnLatn">sahasāṅuhuh sira təhər mavuvus</span>
                    <span class="l translit LatnLatnLatnLatnLatnLatn">mupuhe pupūni si suyodhana riṅ</span>
                    <span class="l translit LatnLatnLatnLatnLatnLatn">palagan pratijñanira tan vuruṅa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">paḍa mətvakən vacana tan rahayu</span>
                    <span class="l translit LatnLatnLatnLatnLatnLatn">sira saṅ suyodhana muvah mavuvus</span>
                    <span class="l translit LatnLatnLatnLatnLatnLatn">niyatanya yan pəjaha liṅnya hələm</span>
                    <span class="l translit LatnLatnLatnLatnLatnLatn">makatuṇḍa təṇḍas i musuhnya lima</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ndya tikan patūta maluyeki muvah</span>
                    <span class="l translit LatnLatnLatnLatnLatnLatn">ya ta kāṅəniṅ tvasira dharmasuta</span>
                    <span class="l translit LatnLatnLatnLatnLatnLatn">samayanya dūra tiki yan mijila</span>
                    <span class="l translit LatnLatnLatnLatnLatnLatn">rva vəlas tahun lavasaniṅ layata</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yatikāgave lara magə̄ṅ ri hati</span>
                    <span class="l translit LatnLatnLatnLatnLatnLatn">nṛpa dharmaputra hibəkan prihatin</span>
                    <span class="l translit LatnLatnLatnLatnLatnLatn">vəkasan sireki mavuvus matərəh</span>
                    <span class="l translit LatnLatnLatnLatnLatnLatn">maməlas harəp saha taṅis masəkəl</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>3. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“ariṅku rəṅə̄ ta vuvusku denta</span>
                    <span class="l translit LatnLatnLatnLatnLatnLatn">“uḍūh mapa teki manahta liṅta</span>
                    <span class="l translit LatnLatnLatnLatnLatnLatn">“laranta ri tan sipi durnayanta</span>
                    <span class="l translit LatnLatnLatnLatnLatnLatn">“ṅhulun juga pāpa tivas hiḍəpku</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“titahta dumeh ya manəmva duhkha</span>
                    <span class="l translit LatnLatnLatnLatnLatnLatn">“huvus vruh akun sinəsəl təkapta</span>
                    <span class="l translit LatnLatnLatnLatnLatnLatn">“kunəṅ ya taṅ enaka vikva tan len</span>
                    <span class="l translit LatnLatnLatnLatnLatnLatn">“marān akəḍik paṅucapnikaṅ rāt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“yadin kita tona ya keraṅeraṅ</span>
                    <span class="l translit LatnLatnLatnLatnLatnLatn">“təkapni vuvusnikiṅ opavāda</span>
                    <span class="l translit LatnLatnLatnLatnLatnLatn">“vanāśrama liṅku tatan hanaṅ len</span>
                    <span class="l translit LatnLatnLatnLatnLatnLatn">“vukir saparāna juraṅ tasik lvah</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>4. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vavaṅ pavanaputra mojar agaṅsul</span>
                    <span class="l translit LatnLatnLatnLatnLatnLatn">“apan paḍa ta vastuniṅ pəjah amuk</span>
                    <span class="l translit LatnLatnLatnLatnLatnLatn">“i sanmukha si koraveśvaraśata</span>
                    <span class="l translit LatnLatnLatnLatnLatnLatn">“alot juga hələm təvas keraṅiraṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“apan paḍa ta rakva vastunikihən</span>
                    <span class="l translit LatnLatnLatnLatnLatnLatn">“təkapnikana saṅ vruh iṅ pati təpət</span>
                    <span class="l translit LatnLatnLatnLatnLatnLatn">“kaśūrapuruṣan kadhīran apagəh</span>
                    <span class="l translit LatnLatnLatnLatnLatnLatn">“ya teka rinəgəpnirāmrih atəhər</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“apan dalu kapāpaniṅ vədivədi</span>
                    <span class="l translit LatnLatnLatnLatnLatnLatn">“təvas manəsəkī sarāt tapa guṇa</span>
                    <span class="l translit LatnLatnLatnLatnLatnLatn">kapātaka mamet sukhāmriha iku</span>
                    <span class="l translit LatnLatnLatnLatnLatnLatn">ləhəṅ pəjaha tan təmuṅ sukha pinet</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“hanāmrih adagaṅ mamet alayaran</span>
                    <span class="l translit LatnLatnLatnLatnLatnLatn">“tasik bhaya havanya tan tinaha ṅel</span>
                    <span class="l translit LatnLatnLatnLatnLatnLatn">“təkānya ri paranya tan hana vaneh</span>
                    <span class="l translit LatnLatnLatnLatnLatnLatn">“sukhā pəjaha tan təmuṅ sakapinet</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kunəṅ hikana kāptiniṅ hulun usən</span>
                    <span class="l translit LatnLatnLatnLatnLatnLatn">“ikaṅ pəjah asiṅhanāda riṅ ayun</span>
                    <span class="l translit LatnLatnLatnLatnLatnLatn">“ya teki ya hələm tasən ləkasana</span>
                    <span class="l translit LatnLatnLatnLatnLatnLatn">“matī tuha rare paḍeki niyata</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“dhanañjaya mapeki liṅku ya hiḍəp</span>
                    <span class="l translit LatnLatnLatnLatnLatnLatn">“nda mah ləkasi matya tumpura pisan</span>
                    <span class="l translit LatnLatnLatnLatnLatnLatn">“maran tan adavā təkapniṅ aṅucap”</span>
                    <span class="l translit LatnLatnLatnLatnLatnLatn">nā liṅ pavanaputra siṅha magalak</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yudhiṣṭhira muvah sireki mavuvus</span>
                    <a class="lem-last-note" data-toggle="popover" data-html="true" id="from-app-note0005" data-target="d10e718" href="#to-app-note0005" title="Apparatus 3">(3)</a>
                    <span class="l translit LatnLatnLatnLatnLatnLatn">“ariṅku lalu memaniṅ pəjah amuk</span>
                    <span class="l translit LatnLatnLatnLatnLatnLatn">“ya tan hana tinūtnya nīti rahayu</span>
                    <span class="l translit LatnLatnLatnLatnLatnLatn">“təvas kadaluruṅ pəjah kadi suvuṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“nihan mara vuvusta tan sipisipi</span>
                    <span class="l translit LatnLatnLatnLatnLatnLatn">“ikaṅ pəjah ameta vastva karaṇa</span>
                    <span class="l translit LatnLatnLatnLatnLatnLatn">“ləhəṅ karika yan vruhe pati təpət</span>
                    <span class="l translit LatnLatnLatnLatnLatnLatn">“ya tan vruh irikeka meman inucap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“apan lagi vuvusnikaṅ vvaṅ aṅucap</span>
                    <span class="l translit LatnLatnLatnLatnLatnLatn">“ikaṅ tapa ya rakva liṅnya sapəṭik</span>
                    <span class="l translit LatnLatnLatnLatnLatnLatn">“ləhəṅ katika yan vruh iṅ pati pisan</span>
                    <span class="l translit LatnLatnLatnLatnLatnLatn">“ya tan vruh irikā ta meman iṅ ucap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kalīṅanika memaniṅ vvaṅ aṅucap</span>
                    <span class="l translit LatnLatnLatnLatnLatnLatn">“kunəṅ təpətaniṅ vruheka makəḍik</span>
                    <span class="l translit LatnLatnLatnLatnLatnLatn">“yadin vruha tatan kənenaku juga</span>
                    <span class="l translit LatnLatnLatnLatnLatnLatn">sugih varas ikā vənaṅ ya maṅucap.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>5. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“ariṅku tapvan vruha riṅ parārtha</span>
                    <span class="l translit LatnLatnLatnLatnLatnLatn">“rare tuvi pvan taya riṅ kabhikṣvan</span>
                    <span class="l translit LatnLatnLatnLatnLatnLatn">“kunaṅ hiḍəpkv i kita meta tīrtha</span>
                    <span class="l translit LatnLatnLatnLatnLatnLatn">“maran hilaṅ kleśanikiṅ śarīra</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“nihan hana vvaṅ masavah rikaṅ lvah</span>
                    <span class="l translit LatnLatnLatnLatnLatnLatn">“lavan maluṅguh mamaṅāniṅ ajrəm</span>
                    <span class="l translit LatnLatnLatnLatnLatnLatn">“kəṭəṅ masimsim tuli yan pakaṅsi</span>
                    <span class="l translit LatnLatnLatnLatnLatnLatn">“ikaṅ samaṅkā pva dələ̄n təkapta</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kunəṅ kitāntən vruha riṅ parārtha</span>
                    <span class="l translit LatnLatnLatnLatnLatnLatn">“maran hayuntā manulus katona</span>
                    <span class="l translit LatnLatnLatnLatnLatnLatn">“apan kadhīranta rikaṅ kasatyan</span>
                    <span class="l translit LatnLatnLatnLatnLatnLatn">“avās manuntun təka riṅ kasiddhan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“huvus mara vruhta rikaṅ kaśāntan</span>
                    <span class="l translit LatnLatnLatnLatnLatnLatn">“ləkas ta tāmrih t-aṅivə̄ ta jīva</span>
                    <span class="l translit LatnLatnLatnLatnLatnLatn">“huripta pəṅpə̄ṅ ya ta sadhananta</span>
                    <span class="l translit LatnLatnLatnLatnLatnLatn">“maran tan evəh təkap iṅ paratra</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>6. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“ariṅku laki saṅ dhanañjaya kiteki bapa pinalar i ṅhulun təmən</span>
                    <span class="l translit LatnLatnLatnLatnLatnLatn">“paṅə̄bananikiṅ jagat gumavayaṅ parahita dadaheṅ parakrama</span>
                    <span class="l translit LatnLatnLatnLatnLatnLatn">“tasən ləkas ikaṅ hyaṅ iṅ vuri pameta patapana maṅiṣṭy anugraha</span>
                    <span class="l translit LatnLatnLatnLatnLatnLatn">“riṅ eñjiṅ iki yan lumakva kita tan kahavarana maran kasiddha yā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">təṅah vəṅi huvus lumiṅsir i səḍəṅnira mavuvus i saṅ dhanañjaya</span>
                    <span class="l translit LatnLatnLatnLatnLatnLatn">ḍatəṅ ta siraṅ ārya nāma vidurāṅlavad i sapaṅutusni saṅ kaka</span>
                    <span class="l translit LatnLatnLatnLatnLatnLatn">sagadgada manah nirāsəmu taṅis maməkulakən i saṅ yudhiṣṭhira</span>
                    <a class="lem-last-note" data-toggle="popover" data-html="true" id="from-app-note0006" data-target="d10e868" href="#to-app-note0006" title="Apparatus 4">(4)</a>
                    <span class="l translit LatnLatnLatnLatnLatnLatn">“uḍuh anaku māsku tan sipi vəlasku ri kita lalu tan sih iṅ vidhi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“apan kita daṅū pva nīti riṅ ulah vədivədi mahatī kasāttvikan</span>
                    <span class="l translit LatnLatnLatnLatnLatnLatn">“ginə̄ṅ ta ya linolyan iṅ hati lanāṅguṇita hayu lavan kaṣadguṇan</span>
                    <span class="l translit LatnLatnLatnLatnLatnLatn">“harah mapa tikun kəneṅ kirakirāhala pinasukan iṅ malendriya</span>
                    <span class="l translit LatnLatnLatnLatnLatnLatn">“tuhu pva ya ta mevəh iṅ vvaṅ anulus lituhayu kavi śakti paṇḍita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“savaṅ kadi manəmvakən varah i saṅ yativara vinarah ta riṅ havak</span>
                    <span class="l translit LatnLatnLatnLatnLatnLatn">“ri dāyanikanaṅ smṛtî muliha riṅ pati patitis i tattvaniṅ dadi</span>
                    <span class="l translit LatnLatnLatnLatnLatnLatn">“huvus manaravaṅ təkapnya vəkasan paranani paran iṅ nirātmaka</span>
                    <span class="l translit LatnLatnLatnLatnLatnLatn">“təkā pva təkan iṅ pasārani patinya dadi ya manasar mareṅ hala</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kalīṅan ika tan kənenaku jugaṅ hala hayuniṅ ulah ya laṅgəṅa</span>
                    <span class="l translit LatnLatnLatnLatnLatnLatn">“phalanta vihikan ta riṅ naya parārtha tan alavasa duhkha pātaka</span>
                    <span class="l translit LatnLatnLatnLatnLatnLatn">“ajum pva haradin manahta phalaniṅ təlas anəmu varah mahāmuni</span>
                    <span class="l translit LatnLatnLatnLatnLatnLatn">“lalun savətuniṅ titah ya tariman halahayu sukhaduhkha taṅgapən</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“katon tivas ikaṅ vavaṅ vvaṅ amunah lumicinakən avaknya yan hana</span>
                    <span class="l translit LatnLatnLatnLatnLatnLatn">“apan purih ikaṅ śarīra kəna riṅ lara viṣaya lavan rajah tamah</span>
                    <span class="l translit LatnLatnLatnLatnLatnLatn">“mataṅ nya paḍəmən ta riṅ brata samādhi gavayakəna taṅ kasāttvikan</span>
                    <span class="l translit LatnLatnLatnLatnLatnLatn">“trikāyasama taṅ sahiṣṇu muditādulurana karuṇāsi kāyikā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sәḍәṅnira saṅ ārya nāma vidurāmitutur i sira sang yuddhiṣṭhira</span>
                    <span class="l translit LatnLatnLatnLatnLatnLatn">ḍatәṅ ta rәṣi dhomya śīghra sumuyug ri kahanan ira saṅ nareśvara</span>
                    <span class="l translit LatnLatnLatnLatnLatnLatn">vavaṅ nṛpati gadgadāṅadәg aṅañjali mamәkul i jə̄ṅ mahāmuni</span>
                    <span class="l translit LatnLatnLatnLatnLatnLatn">parәṅ paḍa humuṅ taṅisnira kabeh yativara kavәṅan sirāṅadәg</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">taṅistaṅis irāsәkәl nṛpati dharmasuta mulati saṅ mahāmuni,</span>
                    <span class="l translit LatnLatnLatnLatnLatnLatn">ndā tiṅhalana teki pāpaniṅ apaṅguṅ i varahira saṅ pinaṇḍita,</span>
                    <span class="l translit LatnLatnLatnLatnLatnLatn">agə̄ṅ sapṛthivī jugaṅ hala kabhukti tәkap i rahulun munīśvara,</span>
                    <span class="l translit LatnLatnLatnLatnLatnLatn">hanāmadhana tan hanaṅ lәvihanaṅ adhama kaluṣa mūḍha kaśmala.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ndi liṅgiha ta saṅ mahāmuni na honya ta sira ibuni ṅhulun kita,</span>
                    <span class="l translit LatnLatnLatnLatnLatnLatn">tumūt milu kapāpa dīna kadi lampurana ṅahasi deśa met nasi,</span>
                    <span class="l translit LatnLatnLatnLatnLatnLatn">karәm ri teṅah iṅ mahārṇava hiḍәpira ri laranikaṅ samaṅkana,</span>
                    <span class="l translit LatnLatnLatnLatnLatnLatn">abәh tapuk ikaṅ matāsrәt apәyәh svaraniran anaṅisnirantara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sabhāgya ri ḍatәṅ munīndra sira teki mavәlasa ri saṅ hulun kabeh,</span>
                    <span class="l translit LatnLatnLatnLatnLatnLatn">ndan ahyun atәrәn yvanaknira mareṅ vukir anusupa riṅ vanāśrama,</span>
                    <span class="l translit LatnLatnLatnLatnLatnLatn">yādin tәhәra tan vanāśrama lәvih ta hiliki paṅucapnikaṅ sarāt,</span>
                    <span class="l translit LatnLatnLatnLatnLatnLatn">sukhā pәjaha satya riṅ paraparan makaphala masiluṅluṅan lara.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>7.1-22. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">panaṅisnirāṅrәs asәkәl nareśvara,</span>
                    <span class="l translit LatnLatnLatnLatnLatnLatn">vәkasan ta saṅ ṛsi maśabda gorava,</span>
                    <span class="l translit LatnLatnLatnLatnLatnLatn">ya ta hetu saṅhulun apadgatan ḍatәṅ,</span>
                    <span class="l translit LatnLatnLatnLatnLatnLatn">rumәṅə̄ ri bhūpati kabañcaneṅ nita.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nya magə̄ṅ ikuṅ lara ri saṅ nareśvara,</span>
                    <span class="l translit LatnLatnLatnLatnLatnLatn">apan adbhutaṅ vacana denikaṅ jana,</span>
                    <span class="l translit LatnLatnLatnLatnLatnLatn">kiteki vastu huripiṅ sarāt kabeh,</span>
                    <span class="l translit LatnLatnLatnLatnLatnLatn">ya dumeh tikaṅ jana kabeh paḍālara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">syapa teki tan mavәlaseṅ kita lara,</span>
                    <span class="l translit LatnLatnLatnLatnLatnLatn">ri kasajananta tuvi yan binañcana,</span>
                    <span class="l translit LatnLatnLatnLatnLatnLatn">pira teki pāpaniṅ asuṅ lare kita,</span>
                    <span class="l translit LatnLatnLatnLatnLatnLatn">kala mūḍa murkha tuvi tan kәneṅ vәlas.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yadiyan rumәṅvakәna saṅ mahāyati,</span>
                    <span class="l translit LatnLatnLatnLatnLatnLatn">ri kadurjanan saṅ agave lare kita,</span>
                    <span class="l translit LatnLatnLatnLatnLatnLatn">matukup kapə̄ sira savetnikaṅ hala,</span>
                    <span class="l translit LatnLatnLatnLatnLatnLatn">atakut kapelutana pāpa durjana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ndak ajar kiteka rusit iṅ vvaṅ iṅ kalī,</span>
                    <span class="l translit LatnLatnLatnLatnLatnLatn">kavi sandi vijña riṅ upāyāṅārsana,</span>
                    <span class="l translit LatnLatnLatnLatnLatnLatn">mamanis maśabda madulur valokana,</span>
                    <span class="l translit LatnLatnLatnLatnLatnLatn">maṅimur magoṣṭhava mamet alәṅkara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅucap sudharma guṇa tattvaniṅ dadi,</span>
                    <span class="l translit LatnLatnLatnLatnLatnLatn">mahalәp mataṅgvana saloka sākṣara,</span>
                    <span class="l translit LatnLatnLatnLatnLatnLatn">ri tutuk juga vruh aṅucap taman tәpәt,</span>
                    <span class="l translit LatnLatnLatnLatnLatnLatn">ri hatinya kimburu mabuddhi sādhana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">riṅ agoṣṭhi śabda mamahā marәk ta ya,</span>
                    <span class="l translit LatnLatnLatnLatnLatnLatn">maharәp ri kośvaniṅ ujar salah kәna,</span>
                    <span class="l translit LatnLatnLatnLatnLatnLatn">kagiriṅ tikaṅ vvaṅ aṅucap ta yāpәpәr,</span>
                    <span class="l translit LatnLatnLatnLatnLatnLatn">mamilәt vuvusnya dumalih mamatyana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana len kadurjananikāgave kadaṅ,</span>
                    <span class="l translit LatnLatnLatnLatnLatnLatn">maṅucap ri mūlanika ṅūni riṅ vaneh,</span>
                    <span class="l translit LatnLatnLatnLatnLatnLatn">ṅaraniṅ bapebu madagiṅ lavan kaki,</span>
                    <span class="l translit LatnLatnLatnLatnLatnLatn">mara riṅ sugih dadi mapintasādhana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana duṣkarāharәp i duhkaniṅ vaneh,</span>
                    <span class="l translit LatnLatnLatnLatnLatnLatn">mamiveka polah aṅusī maveh ta hala,</span>
                    <span class="l translit LatnLatnLatnLatnLatnLatn">mamilәt mabheda maṅucap sahāgama,</span>
                    <span class="l translit LatnLatnLatnLatnLatnLatn">yan alah vuvusnya maṅucap madudvana</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana duṣkṛtātuhaganan sapustaka,</span>
                    <span class="l translit LatnLatnLatnLatnLatnLatn">rahineṅ kulәm vinaca nityavus tama,</span>
                    <span class="l translit LatnLatnLatnLatnLatnLatn">kahiḍәp rahasya tuhu dharma saṅ viku,</span>
                    <span class="l translit LatnLatnLatnLatnLatnLatn">ndan isinya mudra kāla caṇḍapiṅgala.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana len svabuddhinika rūpa bhikṣuka,</span>
                    <span class="l translit LatnLatnLatnLatnLatnLatn">mamanis maśabda mara riṅ pradhānika,</span>
                    <span class="l translit LatnLatnLatnLatnLatnLatn">saha lepanāṅajarakәn vruheṅ guṇa,</span>
                    <span class="l translit LatnLatnLatnLatnLatnLatn">sipat iṅ kasiddhyana manon asambhava.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vara teki liṅnika katona maṅśila,</span>
                    <span class="l translit LatnLatnLatnLatnLatnLatn">pinarәk sinevaka maminta sādhana,</span>
                    <span class="l translit LatnLatnLatnLatnLatnLatn">tinәkan sakāptinikā siṅ samenaka,</span>
                    <span class="l translit LatnLatnLatnLatnLatnLatn">kuṭilā hatinya dadi miṅgat iṅ kulәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tәka riṅ mavalkala tatan mahājana,</span>
                    <span class="l translit LatnLatnLatnLatnLatnLatn">praceṭaṅ aleṅkarari buddhiniṅ para,</span>
                    <span class="l translit LatnLatnLatnLatnLatnLatn">maharәp kabhaktyana pujīniṅ aśrayan,</span>
                    <span class="l translit LatnLatnLatnLatnLatnLatn">lumәvih sumamyak alicin vavaṅ tyajet.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ṅuniveh tikaṅ vvaṅ arәbut pamuktyana,</span>
                    <span class="l translit LatnLatnLatnLatnLatnLatn">silih hāl paḍāṅdәha mamet hupāśrayan,</span>
                    <span class="l translit LatnLatnLatnLatnLatnLatn">hana bancana hapan alit visāmrәta,</span>
                    <span class="l translit LatnLatnLatnLatnLatnLatn">sumilib madoh kuṭila tan kәnenuha.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">si suyodhana pva ya musuhta nityaśa,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">śakuni pva patihnika patihnya riṅ hala,</span>
                    <span class="l translit LatnLatnLatnLatnLatnLatn">makaṅūni riṅ carita bhīma sārayu,</span>
                    <span class="l translit LatnLatnLatnLatnLatnLatn">rinacun si bhīma linabuhnya riṅ bañu.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kita teki tan vruh iṅ upāya riṅ nita,</span>
                    <span class="l translit LatnLatnLatnLatnLatnLatn">tәkapiṅ suyodhana mameti bañcana,</span>
                    <span class="l translit LatnLatnLatnLatnLatnLatn">śakuni ya tādadi parih tәkapnika,</span>
                    <span class="l translit LatnLatnLatnLatnLatnLatn">ya dumeh nitālaha tatan sakeṅ tivas.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vatuniṅ karaṅ paḍanikaṅ suyodhana,</span>
                    <span class="l translit LatnLatnLatnLatnLatnLatn">maluṅid malaṇḍәp arusit pasaṅ lәyәp,</span>
                    <span class="l translit LatnLatnLatnLatnLatnLatn">pinaran bayāṅanini tan kәnenapәs,</span>
                    <span class="l translit LatnLatnLatnLatnLatnLatn">mrigigih makās kasәlatan sahiṅsahiṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">syapa lena saṅ vәnaṅ ataṅgәhiṅ hala,</span>
                    <span class="l translit LatnLatnLatnLatnLatnLatn">kadi bhīsma yogya pituhun vuvusnira,</span>
                    <span class="l translit LatnLatnLatnLatnLatnLatn">yen apeka yan mapәsa saṅ suyodhana,</span>
                    <span class="l translit LatnLatnLatnLatnLatnLatn">umәnәṅ pva yāpituli tan kәnenavәr.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tuhu denya yan hanā kaliliran sakeṅ bapa,</span>
                    <span class="l translit LatnLatnLatnLatnLatnLatn">vuta tan rinakva ri hatinya tan dәliṅ,</span>
                    <span class="l translit LatnLatnLatnLatnLatnLatn">dumәliṅ yan iṅ hala manon datan vuta,</span>
                    <span class="l translit LatnLatnLatnLatnLatnLatn">pinasuknikaṅ mala maluṅ kadurjanan,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">dalu pāpaniṅ vvaṅ amusuh paṅutpata,</span>
                    <span class="l translit LatnLatnLatnLatnLatnLatn">para bañcanaāṅulahulah ri saṅ viku,</span>
                    <span class="l translit LatnLatnLatnLatnLatnLatn">umәnәṅ ta saṅ sujana satya satvika,</span>
                    <span class="l translit LatnLatnLatnLatnLatnLatn">hapan āṅśa dharma guṇa tatva saṅ mahān.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yadiyan kataṅkәpana riṅ kadurjanan,</span>
                    <span class="l translit LatnLatnLatnLatnLatnLatn">paḍananta riṅ kirakirārusit malit,</span>
                    <span class="l translit LatnLatnLatnLatnLatnLatn">niyatārebut kavah amet kapāpa ṅel,</span>
                    <span class="l translit LatnLatnLatnLatnLatnLatn">mamaṅan tahiṅ paṅisiṅan mahurhuran.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kita teki yan malәsa riṅ kadurjanan,</span>
                    <span class="l translit LatnLatnLatnLatnLatnLatn">manugәl sukunta tinapәlnikaṅ pәlus,</span>
                    <span class="l translit LatnLatnLatnLatnLatnLatn">manәvәr liḍahta mavәdī rәhak vatuk,</span>
                    <span class="l translit LatnLatnLatnLatnLatnLatn">rasananta teka mara tan tәmuṅ lara.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>8. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kaṅariṅasana kāsnika matәguh apәs,</span>
                    <span class="l translit LatnLatnLatnLatnLatnLatn">kapanasana tikādbhuta matәguh apәs,</span>
                    <span class="l translit LatnLatnLatnLatnLatnLatn">tinisan api tumūt maṅuluri malәmәs,</span>
                    <span class="l translit LatnLatnLatnLatnLatnLatn">ya tika paḍani saṅ sujana parahita,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">havan aradin ataṇḍәs abәcik aratā,</span>
                    <span class="l translit LatnLatnLatnLatnLatnLatn">kasukәtan araciṅ tahi majimәt arok,</span>
                    <span class="l translit LatnLatnLatnLatnLatnLatn">sinapu sinasapan muvah ika maradin,</span>
                    <span class="l translit LatnLatnLatnLatnLatnLatn">ya tika paḍani citta saṅ anәmu hayu,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana vәsi riti tambaga matahitahi,</span>
                    <span class="l translit LatnLatnLatnLatnLatnLatn">salavas ika mijil juga tәhәr atahi,</span>
                    <span class="l translit LatnLatnLatnLatnLatnLatn">ya ta paḍaniṅ avak matahitahi mala,</span>
                    <span class="l translit LatnLatnLatnLatnLatnLatn">radinana pahayun dadi mari mahala,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">halanika ri dalәm dadi mәtu ri yava,</span>
                    <span class="l translit LatnLatnLatnLatnLatnLatn">halanika ri yavādadi mulih i dalәm,</span>
                    <span class="l translit LatnLatnLatnLatnLatnLatn">hiṅәtiṅәtәn ikaṅ kadi damar akәlir,</span>
                    <span class="l translit LatnLatnLatnLatnLatnLatn">hala hayuniṅ ulah paḍa mamayamaya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tivas ikaṅ añale hala hayuniṅ ulah,</span>
                    <span class="l translit LatnLatnLatnLatnLatnLatn">tivas ikaṅ aṅalәm lumәvihakәn avak,</span>
                    <span class="l translit LatnLatnLatnLatnLatnLatn">tivas ikaṅ aṅucap tәka mamasamasa, tivas ikaṅ aṅalәm kadi maṅuguṅuguṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana viku maṅidaṅ maṅiḍәri bhuvana,</span>
                    <span class="l translit LatnLatnLatnLatnLatnLatn">makuravit agәluṅ sukәr aburarutan,</span>
                    <span class="l translit LatnLatnLatnLatnLatnLatn">tәhәr ikana purih iṅ avak apәniṅan,</span>
                    <span class="l translit LatnLatnLatnLatnLatnLatn">si hurip ika ya vastu sukәr aburarut.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana sira lumicin vikulaghәna mūna,</span>
                    <span class="l translit LatnLatnLatnLatnLatnLatn">vinulatan aradin taya sukәr iṅ avak,</span>
                    <span class="l translit LatnLatnLatnLatnLatnLatn">tuhu saka ri hәniṅ mavanira ri dalәm,</span>
                    <span class="l translit LatnLatnLatnLatnLatnLatn">tahā si purih ikaṅ hurip aṅaṅәnaṅәn</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">iṅәtiṅәtәn ikaṅ manәmu sukha magə̄ṅ,</span>
                    <span class="l translit LatnLatnLatnLatnLatnLatn">rasarasana tәkapta maṅinakana rāt,</span>
                    <span class="l translit LatnLatnLatnLatnLatnLatn">vvaṅ atika pinakārgadanikā śarana,</span>
                    <span class="l translit LatnLatnLatnLatnLatnLatn">niyāta pamalәsanya sukha phalanika.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana viku maṅigәl macarita ri nabuṅ,</span>
                    <span class="l translit LatnLatnLatnLatnLatnLatn">bisa tivas ika siṅ vaṅa teka vihikan,</span>
                    <span class="l translit LatnLatnLatnLatnLatnLatn">vaṅ atika maṅalem ri gunanika levih,</span>
                    <span class="l translit LatnLatnLatnLatnLatnLatn">vvaṅ atika saṅ asuṅ mamiguṇani guṇa.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">syapa karika vinastu lәviha ya tәmәn,</span>
                    <span class="l translit LatnLatnLatnLatnLatnLatn">masuṅa vara manugrahana kavijayan,</span>
                    <span class="l translit LatnLatnLatnLatnLatnLatn">pamulikana bhaṭāra masuṅa karatun,</span>
                    <span class="l translit LatnLatnLatnLatnLatnLatn">saṅ aṅaran ikā siṅ vvaṅ atika vulikәn</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">katәmu mara tәkapta manәmu kavikun,</span>
                    <span class="l translit LatnLatnLatnLatnLatnLatn">lәkasakәna lәkasniraniravarana,</span>
                    <span class="l translit LatnLatnLatnLatnLatnLatn">kaṅ aṅinakana riṅ jana ya ta gavayәn,</span>
                    <span class="l translit LatnLatnLatnLatnLatnLatn">phalanikaṅ aṅucap hayu tәhәr apuji.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ya ta karananikanaṅ viku yan apitutur,</span>
                    <span class="l translit LatnLatnLatnLatnLatnLatn">lumipura ri laranta phalanika tәmәn,</span>
                    <span class="l translit LatnLatnLatnLatnLatnLatn">purih ira saṅ agə̄ṅ sukhanira kalaran,</span>
                    <span class="l translit LatnLatnLatnLatnLatnLatn">yan anәmu lara duhkha tan ari malavas</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kita mara laki sampun anәmu kavikun,</span>
                    <span class="l translit LatnLatnLatnLatnLatnLatn">vaṅunәn ikaṅ acintya ri hati muliha,</span>
                    <span class="l translit LatnLatnLatnLatnLatnLatn">matutura ri bhaṭāra karaṇa sira tāh,</span>
                    <span class="l translit LatnLatnLatnLatnLatnLatn">parahupana masucya ri sira satata.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">huvus ika maradin manah alilaṅ aho,</span>
                    <span class="l translit LatnLatnLatnLatnLatnLatn">lәkasi ta pagaventa kaṅ aṅinakana,</span>
                    <span class="l translit LatnLatnLatnLatnLatnLatn">mapa karika manahta tulusa manusup,</span>
                    <span class="l translit LatnLatnLatnLatnLatnLatn">tan asarag ahiḍәp mami kita sakarәṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kunaṅ iki nayani ṅhulun iṅәtiṅәtәn,</span>
                    <span class="l translit LatnLatnLatnLatnLatnLatn">saṅ arәjuna sireka lumәkasa tapa,</span>
                    <span class="l translit LatnLatnLatnLatnLatnLatn">makaphala mara tan hana maṅapakara,</span>
                    <span class="l translit LatnLatnLatnLatnLatnLatn">tumikәla taṅaniṅ vvaṅ anuduha hala.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kunaṅ ikana tukar tar ala sәminika,</span>
                    <span class="l translit LatnLatnLatnLatnLatnLatn">sulur ika pagavәnta hayu raja sura,</span>
                    <span class="l translit LatnLatnLatnLatnLatnLatn">makakusuma taṅisnya makaphala pati,</span>
                    <span class="l translit LatnLatnLatnLatnLatnLatn">rinatәṅaniṅ umah galagala ya pinәm,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">mataṅ ika paḍa ṅadva guṇa varaśara,</span>
                    <span class="l translit LatnLatnLatnLatnLatnLatn">hәlәm i tәkanikaṅ bharata ya vaṅunәn,</span>
                    <span class="l translit LatnLatnLatnLatnLatnLatn">paḍa matihaṅ asañjata ya ta pahayun,</span>
                    <span class="l translit LatnLatnLatnLatnLatnLatn">niyatanika hәlәm juga ta ya vuruṅa.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nahan ikana vuvus munivara karuṇa,</span>
                    <span class="l translit LatnLatnLatnLatnLatnLatn">mamitәkәti ri saṅ nṛpati lima suta,</span>
                    <span class="l translit LatnLatnLatnLatnLatnLatn">dadi ta nṛpati dharma sumahur atәgәg,</span>
                    <span class="l translit LatnLatnLatnLatnLatnLatn">ri hilaṅ i pәtәṅ iṅ hati maluy apaḍaṅ.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>ix. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tulusakәna tikuṅ sih saṅ mahāpaṇḍitārya,</span>
                    <span class="l translit LatnLatnLatnLatnLatnLatn">ri pukulun apan evәh ṅvaṅ kәda dhīra satya,</span>
                    <span class="l translit LatnLatnLatnLatnLatnLatn">naya ra putu maharṣi pveki maṅkin saharṣa,</span>
                    <span class="l translit LatnLatnLatnLatnLatnLatn">ri tulusani saṅ ārya phalgunāṅhyaṅ riṅ agra.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">pinәkәtana ri sandi jñana de saṅ munīndra,</span>
                    <span class="l translit LatnLatnLatnLatnLatnLatn">lәkasiṅ atapa nisniṅ jñana sampun viśeṣa,</span>
                    <span class="l translit LatnLatnLatnLatnLatnLatn">nāhan ikana vuvusniṅ nātha dharmātmajāsvī,</span>
                    <span class="l translit LatnLatnLatnLatnLatnLatn">ri tulusani saṅ antәn śīghra maṅsə̄h manambah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">mamituhu ta sirosәn saṅ kinon siṅ pakona,</span>
                    <span class="l translit LatnLatnLatnLatnLatnLatn">ri sira dadi ta mojar saṅ ṛṣi nīti yogya,</span>
                    <span class="l translit LatnLatnLatnLatnLatnLatn">riṅ ulahaniṅ acintyan dug sәḍәṅ dhyāna yogī,</span>
                    <span class="l translit LatnLatnLatnLatnLatnLatn">havarah alaniṅ ambәk bañcana kveh musuhnya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana ta musuh anūkṣmālit mamor iṅ acintya,</span>
                    <span class="l translit LatnLatnLatnLatnLatnLatn">haṅiḍәrakәn anuntun riṅ katon mogha lamlam,</span>
                    <span class="l translit LatnLatnLatnLatnLatnLatn">pinatitis iṅ alitniṅ jñāna nis tan paśeṣa,</span>
                    <span class="l translit LatnLatnLatnLatnLatnLatn">mata pinati vinaṅsul sandhiniṅ yoga nidra.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">gavayakәna lәkasniṅ lakṣaṇāmūdra jāpa,</span>
                    <span class="l translit LatnLatnLatnLatnLatnLatn">mata mulati lalāṭa byakta yogānta siddha,</span>
                    <span class="l translit LatnLatnLatnLatnLatnLatn">katәmu taman inuṅsī vastuniṅ tan pavastu,</span>
                    <span class="l translit LatnLatnLatnLatnLatnLatn">kadi laliniṅ aṅantuk lәs lәyәp riṅ kamokṣan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kavaca śara laras len taṅkulak tan madoha,</span>
                    <span class="l translit LatnLatnLatnLatnLatnLatn">phalanika si kadhīranta rumakṣeṅ śarīra,</span>
                    <span class="l translit LatnLatnLatnLatnLatnLatn">sәḍәṅ iṅ avamanan deni musuh tāka murkha,</span>
                    <span class="l translit LatnLatnLatnLatnLatnLatn">sukha pәjaha siluṅluṅ taṅkulak len laras hru.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana ta vukir apurvāgə̄ṅ paran saṅ matīrtha,</span>
                    <span class="l translit LatnLatnLatnLatnLatnLatn">saphala paraniṅ aṅhyaṅ byakta saṅ hyaṅ hanaṅkā,</span>
                    <span class="l translit LatnLatnLatnLatnLatnLatn">giri varasura sākṣāt rīndrakīlāgra rāmya,</span>
                    <span class="l translit LatnLatnLatnLatnLatnLatn">ya ta pinakakasiddhan ṅūni de saṅ hyaṅ indra.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana ta sira maharṣi khyāti riṅ svargaloka,</span>
                    <span class="l translit LatnLatnLatnLatnLatnLatn">sirata rata paranyā yogya vus labdhacitta,</span>
                    <span class="l translit LatnLatnLatnLatnLatnLatn">tuvi ṅaranira saṅ dvaipāyaneṅ rāt kavīryan, prasasta
                        gp</span>
                    <span class="l translit LatnLatnLatnLatnLatnLatn">sira ta vәkas i dharma hyaṅ śivā vus ṅkan gp
                        paralabdha.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nahan ikana tuduh śrī dhomya riṅ nīti yogya,</span>
                    <span class="l translit LatnLatnLatnLatnLatnLatn">tuvi rahina kamantyan tejaniṅ sūrya tumraṅ, lumraṅ gp</span>
                    <span class="l translit LatnLatnLatnLatnLatnLatn">gagaṇa kadi sinapvan taṅ pәtәṅ tan paśeṣa,</span>
                    <span class="l translit LatnLatnLatnLatnLatnLatn">kadi manah i saṅ amvit maṅkatāṅhyaṅ riṅ agra.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">dadi ta sira madandan saṅ tәlas labdhacitta,</span>
                    <span class="l translit LatnLatnLatnLatnLatnLatn">pranata tәlasa muspeṅ saṅmahāpaṇḍitārya,</span>
                    <span class="l translit LatnLatnLatnLatnLatnLatn">ibunira sira vinvit luhnirādṅrәs tan ampәt,</span>
                    <span class="l translit LatnLatnLatnLatnLatnLatn">kadi tәhәra tan antuk denirāpan katrәsnan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hanāku yānaku māsku ṅke lah vuṅsuṅku śīghra,</span>
                    <span class="l translit LatnLatnLatnLatnLatnLatn">ṅhulun umulat amәṅpə̄ṅ dak pahāvas ta putra,</span>
                    <span class="l translit LatnLatnLatnLatnLatnLatn">mapa tika vuvusaṅkvā māsku tan vruhku mojar,</span>
                    <span class="l translit LatnLatnLatnLatnLatnLatn">ri kita laki savetniṅ tibrā deniṅ larāgə̄ṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nahan ikana pasuṅkvā mah tikaṅ vastra taṅgap,</span>
                    <span class="l translit LatnLatnLatnLatnLatnLatn">kәmulani tanayaṅkvāṅhiṅ pavehniṅ kahīnan, kadinan gp</span>
                    <span class="l translit LatnLatnLatnLatnLatnLatn">anaku laki pahenak mah sәpah ṅke vajaṅku,</span>
                    <span class="l translit LatnLatnLatnLatnLatnLatn">vacananira maper luh nityā madrәs tan ampәt.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>10. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">taṅkeh tikaṅ lara yadin caritan bhaṭārī,</span>
                    <span class="l translit LatnLatnLatnLatnLatnLatn">sampun saṅ ārya mamuhun ri narendraputra,</span>
                    <span class="l translit LatnLatnLatnLatnLatnLatn">saṅ dharmaputra humәnәṅ magәgәh katikṣnan,</span>
                    <span class="l translit LatnLatnLatnLatnLatnLatn">luh nityasāmili hilī ri pipi dravādrәs.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">mojar siraṅisәkisәk sәsәgәn tan ampәt,</span>
                    <span class="l translit LatnLatnLatnLatnLatnLatn">hantәnku saṅ tulusa siddha ri pāda saṅ hyaṅ,</span>
                    <span class="l translit LatnLatnLatnLatnLatnLatn">eṅәt kitāntәn i vuvusnira saṅ mahārṣi,</span>
                    <span class="l translit LatnLatnLatnLatnLatnLatn">lāvan kayatnakәna nityā tikaṅ samādhi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nā liṅ narendra saha luhnira pan katṛṣṇan,</span>
                    <span class="l translit LatnLatnLatnLatnLatnLatn">mamvit muvah sira ri saṅ vara bhīmasena,</span>
                    <span class="l translit LatnLatnLatnLatnLatnLatn">saṅ bhīma yeka mahivaṅ panaṅisnya ṅәmbe,</span>
                    <span class="l translit LatnLatnLatnLatnLatnLatn">lvir minda riṅ tәgal ayun malajәṅ kavarṣan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅkin taṅis pavanaputra maṅantugantug,</span>
                    <span class="l translit LatnLatnLatnLatnLatnLatn">umbәl mijil gidәgidə̄ riṅ iruṅ ya madrәs,</span>
                    <span class="l translit LatnLatnLatnLatnLatnLatn">lāvan ta lәtnya kumәlus mabaṅə̄r vәtunya,</span>
                    <span class="l translit LatnLatnLatnLatnLatnLatn">kompol katon tan inivə̄ tәkap iṅ larāgə̄ṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tan ṅeh taṅisnya caritan pravarārya bhīma,</span>
                    <span class="l translit LatnLatnLatnLatnLatnLatn">saṅ phalguneki mamuhun ri saṅ āri karva,</span>
                    <span class="l translit LatnLatnLatnLatnLatnLatn">saṅ dropadi sira ta rūkṣa rapuh kalәsvan,</span>
                    <span class="l translit LatnLatnLatnLatnLatnLatn">śokānaṅis maṅiḍupuk sira yar panәmbah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">saṅ phalguneki manaṅis maṅadәg sinәmbah,</span>
                    <span class="l translit LatnLatnLatnLatnLatnLatn">kepvan ta cittanira denya maśabda maṅrәs,</span>
                    <span class="l translit LatnLatnLatnLatnLatnLatn">yekā mukәt pinakaśatru tәkapniṅ amrih,</span>
                    <span class="l translit LatnLatnLatnLatnLatnLatn">hetunya yan kapihәnәṅ sira denya kepvan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">siṅgih ḍaḍuṅ pinakapāśanikaṅ kamokṣan,</span>
                    <span class="l translit LatnLatnLatnLatnLatnLatn">tṛṣṇā jugāgavaya sih mamilәt riṅ aṅga,</span>
                    <span class="l translit LatnLatnLatnLatnLatnLatn">vyaktinya yan dadi śarīra muvah kabhāva,</span>
                    <span class="l translit LatnLatnLatnLatnLatnLatn">ṣaḍmārga yeka dadi riṅ dadi mogha tṛṣṇa.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅkin ta kāṅәn i halanya yadin katūta,</span>
                    <span class="l translit LatnLatnLatnLatnLatnLatn">marmanya śīrna pinәgatnira riṅ kadhīran,</span>
                    <span class="l translit LatnLatnLatnLatnLatnLatn">śantā sahiṣṇu pamunahnira tan paśeṣa,</span>
                    <span class="l translit LatnLatnLatnLatnLatnLatn">hetunya śīrna malilaṅ dadi citta mahniṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅkat sirātәlas abhūsana ratna mabhrā,</span>
                    <span class="l translit LatnLatnLatnLatnLatnLatn">lāvan sasañjata kabeh paḍa nora kantun,</span>
                    <span class="l translit LatnLatnLatnLatnLatnLatn">luṅhā sirāṅinakinak tәka riṅ pradeśa,</span>
                    <span class="l translit LatnLatnLatnLatnLatnLatn">akveh tikaṅ vinulatan magave praharsa.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>11. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">rāmyārūm kahaḍaṅ kapāt lakuniran vahuvahu katiban javuh pisan</span>
                    <span class="l translit LatnLatnLatnLatnLatnLatn">vahv āron səminiṅ tṛṇāṅkura latākiris asəmu hijonya kābunan</span>
                    <span class="l translit LatnLatnLatnLatnLatnLatn">vahv aṅluṅ sakilan gaḍuṅnika lavan katirah aṅurukəl suṅutnika</span>
                    <span class="l translit LatnLatnLatnLatnLatnLatn">aṅhiṅ kəmbaṅ ikaṅ mənur mvaṅ asanāṅruhuni ri pasəkarnikaṅ vuṅū</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">rəmrəm traṅ manisihnisih vahu mayat javuh ika malilaṅ kapāvanan</span>
                    <span class="l translit LatnLatnLatnLatnLatnLatn">gəntər dohnya ləyəp tunenaṅənaṅən vahu lumarap ikaṅ ṭaṭit ləṅit</span>
                    <span class="l translit LatnLatnLatnLatnLatnLatn">lumrādrəs mapalayvan iṅ gagana meghanika silih alintaṅ iṅ laṅit</span>
                    <span class="l translit LatnLatnLatnLatnLatnLatn">məṇḍuṅməṇḍuṅ adoh riris ḍumavuh iṅ vukir aṅinaki cittaniṅ maṅə̄</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tistis lampah irāṅavetan aṅalor tan agəlis aṅadəg sireṅ hənu</span>
                    <span class="l translit LatnLatnLatnLatnLatnLatn">ləṅləṅ deni gərəhnikāmisiki karṇanira kadi makon manoliha</span>
                    <span class="l translit LatnLatnLatnLatnLatnLatn">ṅkā maṇḍəg sira tan vavaṅ lumaku denya kadi pasayut iṅ haneṅ jinəm</span>
                    <span class="l translit LatnLatnLatnLatnLatnLatn">marmāṅrəs tvas irāsəkəl dadi tumuṅkul aṅusapi ri luhnikaṅ mata</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">śokāṅlih kumətər tikaṅ hati baṅun tan apupula muvah tikuṅ manah</span>
                    <span class="l translit LatnLatnLatnLatnLatnLatn">lāvan bhrāntani saṅ kināryakən ireka malara ri pasahnireṅ priya</span>
                    <span class="l translit LatnLatnLatnLatnLatnLatn">yekāṅlūd ruməmək manahnira təkapniṅ aṅucapa kakūṅnya tan hana</span>
                    <span class="l translit LatnLatnLatnLatnLatnLatn">aṅhiṅ luh kalavan taṅis juga siluṅluṅ ira yan iṅucap ndatan humuṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅkin citta nirāləməh dadi maluṅguh akəcap aṅəsah vuraṇḍuṅən</span>
                    <span class="l translit LatnLatnLatnLatnLatnLatn">aṅlūd deniṅ aripnikaṅ mata pilih sira hinucap aṅāryakən ṭikā</span>
                    <span class="l translit LatnLatnLatnLatnLatnLatn">lāvan trāsanikaṅ ləbū ya ta tiniṅhalan ikaṅ aṅuṅaṅ malar vruha</span>
                    <span class="l translit LatnLatnLatnLatnLatnLatn">aṅhiṅ caṇḍinireka tambak inukir cinaviri mapucak patah muṅu</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">akveh kāri vimūrchitālara təkapnira kapihutaṅan karāsikan</span>
                    <span class="l translit LatnLatnLatnLatnLatnLatn">bhrāntajñāna makiṅkiṅ osah aṅəsah rahina vəṅi taṅisnya tan pəgat</span>
                    <span class="l translit LatnLatnLatnLatnLatnLatn">ṅūni hyun ika tan vəḍar katəmahan kavətu təkap i gə̄ṅnikaṅ lara</span>
                    <span class="l translit LatnLatnLatnLatnLatnLatn">pə̄mpə̄man ri daləm pamə̄man i huvusnya ratəṅ ika paḍanya tan pahi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅkin kāṅənaṅən təkapnika ri tan ḍatəṅaniran asuṅ lare hati</span>
                    <span class="l translit LatnLatnLatnLatnLatnLatn">aṅlampū pəjaheṅ tilam gatinikāruruba sapavəkasnireṅ karas</span>
                    <span class="l translit LatnLatnLatnLatnLatnLatn">len tekaṅ humənəṅ maṅantyakəna liṅni kaḍatəṅan i saṅ mareṅ vukir</span>
                    <span class="l translit LatnLatnLatnLatnLatnLatn">hetunyan pamuluṅmuluṅ kusuma paṅrəburəbunika muṅgaheṅ jinəm</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vvantən bhakti mamuṣpa riṅ pratima ketaka sira ta vinimba tan vaneh</span>
                    <span class="l translit LatnLatnLatnLatnLatnLatn">kəmbaṅ padmaśarīra gandha ri pipinya panirama ri luhnirantara</span>
                    <span class="l translit LatnLatnLatnLatnLatnLatn">puṣpāvrāṅkən ikaṅ gəluṅ guduha tañjuṅ amiraga maghəṇṭa nopura</span>
                    <span class="l translit LatnLatnLatnLatnLatnLatn">susv ahrit lurus iṅ təṅah ya pacarunya maṅucaraṇa sambat iṅ ṭikā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">aṅgantaṅ punagîṅ tilam səkar aśoka rurubanika yan ḍatəṅ hələm</span>
                    <span class="l translit LatnLatnLatnLatnLatnLatn">ramyārok ahuləs majənv i rakət iṅ maṅarəki huvus iṅ maveh səpah</span>
                    <span class="l translit LatnLatnLatnLatnLatnLatn">lāvan yan humuvah kənaṅ tilam amaṅkvakəna kusuma jaṅga sampəta</span>
                    <span class="l translit LatnLatnLatnLatnLatnLatn">len tekaṅ bakakak puḍak pamapasanya mabulakana piṅgir iṅ nadī.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kāṅkən yajña manobhaveka panaṅisnika mabalik aveda sasmita</span>
                    <span class="l translit LatnLatnLatnLatnLatnLatn">sə̄ṅniṅ candra mañar lumə̄ṅ ri hati kāṅkən apuyaniṅ ahoma nismara</span>
                    <span class="l translit LatnLatnLatnLatnLatnLatn">lumrāvrā kukus iṅ pupur mələk avor vida ri jaja tibeṅ tapih suji</span>
                    <span class="l translit LatnLatnLatnLatnLatnLatn">vvantən mūlya təmən sajinya vəkas iṅ kinəliran adhikeṅ pasaṅgaman</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">len taṅ yoga turū samādhinika rūpanira ya ta minuṣṭi riṅ hiḍəp</span>
                    <span class="l translit LatnLatnLatnLatnLatnLatn">enak maṅgəh ikaṅ lulut manəmu sandhi sumurup amisarjaneṅ tutur</span>
                    <span class="l translit LatnLatnLatnLatnLatnLatn">ātmārok si hurip məsat dadi turū təmahan ika maṅipy asaṅgama</span>
                    <span class="l translit LatnLatnLatnLatnLatnLatn">sampun siddha sayogya riṅ pakasutan matəmu paḍa saharṣa sasmita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tan ṅeh yan caritan hiḍəpnira ri sambatan iṅ alara yan kināryakən</span>
                    <span class="l translit LatnLatnLatnLatnLatnLatn">mvaṅ polahnika tan pəgat makapuput patinika yaya tan varəg lara</span>
                    <span class="l translit LatnLatnLatnLatnLatnLatn">āpan jātinikaṅ manah juga tumūt yan ulurana katon tivasnika</span>
                    <span class="l translit LatnLatnLatnLatnLatnLatn">ndan sūkṣmā humənəṅ surāṅaṅənaṅən hilaṅani malaniṅ daśendriya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">śīghrā śīrṇa pətəṅnikaṅ hati dumehnira maṅaṅənaṅən lumampaha</span>
                    <span class="l translit LatnLatnLatnLatnLatnLatn">samy ādan maṅadəg təlas lumaku tan hana maṅavara ramya tūt havan</span>
                    <span class="l translit LatnLatnLatnLatnLatnLatn">məntas riṅ valahar matīrtha sira sampun arahup aradin tikuṅ hala</span>
                    <span class="l translit LatnLatnLatnLatnLatnLatn">tūt mārga hana siṅgulan lәbalәban kamaṅi kapur avor pakis ḍaḍu.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">garyaṅgaryaṅ ikaṅ tәgal kakacәman valikat upama vor kataṅkataṅ,</span>
                    <span class="l translit LatnLatnLatnLatnLatnLatn">sәmbuṅ got kucubuṅ mavor pilapilū kutukutu kulurak lәpaṅ pahit,</span>
                    <span class="l translit LatnLatnLatnLatnLatnLatn">paṅgil paṅgaga siṅkaban lavanlavan hana nanavidharā tapak liman,</span>
                    <span class="l translit LatnLatnLatnLatnLatnLatn">lundāluṅ kalavan galiṅ lumalay iṅ vaduri lalavatan paḍāsinaṅ.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p></p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sakaton paḍāmuhara rāmya ri havanira tan madoh dahat,</span>
                    <span class="l translit LatnLatnLatnLatnLatnLatn">pagagan hañar binabadan pagәr ika rinurah tәkeṅ havan</span>
                    <span class="l translit LatnLatnLatnLatnLatnLatn">inalih tәhәr sinariban hana tilas ika vetan iṅ pagәr</span>
                    <span class="l translit LatnLatnLatnLatnLatnLatn">ya tinūt nirāṅinakinak duruṅ agәmәt apan havan hañar</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅalor muvah katәmu mūlani havanira tan madoh dahat</span>
                    <span class="l translit LatnLatnLatnLatnLatnLatn">sinamarsamar pagәr ikājajar amәnәr atūt havan magə̄ṅ</span>
                    <span class="l translit LatnLatnLatnLatnLatnLatn">agәnәt ḍukutnya maradin sarisari avan iṅ tәkeṅ vukir,</span>
                    <span class="l translit LatnLatnLatnLatnLatnLatn">galagah kidulnika tinunvan avurahanikaṅ manuk mibәr.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">malәsat valaṅnika manūt kukus amarәki riṅ sukәtsukәt,</span>
                    <span class="l translit LatnLatnLatnLatnLatnLatn">garagat manamber aṅusī ḍaliḍali manucuk valaṅ kiṭik,</span>
                    <span class="l translit LatnLatnLatnLatnLatnLatn">barabat barā mavurahan gulunika masavit valaṅ gayār,</span>
                    <span class="l translit LatnLatnLatnLatnLatnLatn">umәnәṅ caṅaknya mavәdi raray aṅaruhi riṅ tәgal humuṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">halivat sirerika sumәṅka ta lakunira tan madoh dahat,</span>
                    <span class="l translit LatnLatnLatnLatnLatnLatn">pagagan sәḍәṅ vinulatan tanәmanika kabeh paḍāhijo,</span>
                    <span class="l translit LatnLatnLatnLatnLatnLatn">jalureh lavan kacaṅ uris tәpinika masinaṅ bayәm suluh,</span>
                    <span class="l translit LatnLatnLatnLatnLatnLatn">kamale valuh paḍa lumuṅ karavila mabiluṅkahan timun.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">jinajarjajar jalih ikaṅ jalu jura juvavut jabuṅ jarak,</span>
                    <span class="l translit LatnLatnLatnLatnLatnLatn">cipakan hirәṅ muṣika tumbara kәsura jasun putih laja,</span>
                    <span class="l translit LatnLatnLatnLatnLatnLatn">salarik jasun mirah avor pacar adilәm arok bayәm kakap,</span>
                    <span class="l translit LatnLatnLatnLatnLatnLatn">sulasih kidulnya manisih patula paliṣa len kacaṅ hijo.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kahalintaṅan tәkap irān panәmu tarukaniṅ siluksiluk,</span>
                    <span class="l translit LatnLatnLatnLatnLatnLatn">mapabānyvan endah alaṅə̄ vuninika magulaṅgulaṅ pәtuṅ,</span>
                    <span class="l translit LatnLatnLatnLatnLatnLatn">tinanәm tikaṅ kayu puriṅ jinajar i tәpiniṅ pagәrpagәr,</span>
                    <span class="l translit LatnLatnLatnLatnLatnLatn">mayanāsinaṅ vuṅa talinya vuṅa vari mabāṅ hanāputih.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅalor sirānәmu gәgәr śavayanikaṅ alas taluntalun,</span>
                    <span class="l translit LatnLatnLatnLatnLatnLatn">ri lurah lәbak pasavahan bañunika maputih katiṅhalan,</span>
                    <span class="l translit LatnLatnLatnLatnLatnLatn">masamīpa pə̄h pisaṅ alas nalikira hana riṅ juraṅjuraṅ,</span>
                    <span class="l translit LatnLatnLatnLatnLatnLatn">halalәh tinolih alaṅə̄ maṅәḍapәḍap ikaṅ valīkaḍәp.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅavetaniṅ gәgәr ikaṅ lakuni sira sumәṅka riṅ gunuṅ,</span>
                    <span class="l translit LatnLatnLatnLatnLatnLatn">irikaṅ katon gәmәn alas vinulatan iṅuṅaṅ tikaṅ kidul,</span>
                    <span class="l translit LatnLatnLatnLatnLatnLatn">daśadeśaniṅ nagara tan katәṅәr i paṅasutnikaṅ limut,</span>
                    <span class="l translit LatnLatnLatnLatnLatnLatn">dinәlәṅ baṅun tan aratā lәmah ika kadi toyaniṅ tasik.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">patapan kapaṅgih alaṅə̄ havan ika titir olihiṅ mahas,</span>
                    <span class="l translit LatnLatnLatnLatnLatnLatn">kabaṅәt kalinyan mamәluk lagi manucul i sandiniṅ tapih,</span>
                    <span class="l translit LatnLatnLatnLatnLatnLatn">haradin puḍaknika bañar pinaraban anilib tәkeṅ kulәm,</span>
                    <span class="l translit LatnLatnLatnLatnLatnLatn">vulakan pilih panulikan hana sәmi kadi layvaniṅ gәluṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana tāhanaṅ katәmu riṅ havan alalәh aliṅgih iṅ vatu,</span>
                    <span class="l translit LatnLatnLatnLatnLatnLatn">paṅadeśani ṅvaṅ umulat kәtәkәtәg ika mār sumamburat,</span>
                    <span class="l translit LatnLatnLatnLatnLatnLatn">haṅagәm ḍuhuṅ lakinikā saṅ anakәbi ya tātapih sabuk,</span>
                    <span class="l translit LatnLatnLatnLatnLatnLatn">kataraṅgul adbhuta tumon sira paḍa murәṅaṅ parәṅ madәg.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">alivatnirerika katon ta sukusukunikaṅ gunuṅ magə̄ṅ,</span>
                    <span class="l translit LatnLatnLatnLatnLatnLatn">masәkar tikaṅ kayu palāśa kadi gunuṅ apuy katon murub,</span>
                    <span class="l translit LatnLatnLatnLatnLatnLatn">hasanālәvas kadi hudan kanaka ḍumavuh iṅ lәmah marūm,</span>
                    <span class="l translit LatnLatnLatnLatnLatnLatn">marirs rәbuk saha kilat vәlas harәp amulәt katon lumuṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">mapasarpasar savaṅ ikā vukir amavā laṅə̄nya yan katon,</span>
                    <span class="l translit LatnLatnLatnLatnLatnLatn">maḍasar gaḍuṅ mәnur avor katirah aravayan matūt havan,</span>
                    <span class="l translit LatnLatnLatnLatnLatnLatn">matihaṅ lurukluruk aśoka dәlima mavade tahәn manis,</span>
                    <span class="l translit LatnLatnLatnLatnLatnLatn">dagaṅanya sarvaphala yeki viphala vәḍәtan hanāñar.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">pujiyan lәvih phalanikaṅ vukir avuni salakanya yan tasak,</span>
                    <span class="l translit LatnLatnLatnLatnLatnLatn">hanamar mәtah vila lumutnya pisaṅ ika tumuṅkul iṅ havan,</span>
                    <span class="l translit LatnLatnLatnLatnLatnLatn">kamiris ratәṅ kacapi juṅga masinaṅ atәguh taman rurū,</span>
                    <span class="l translit LatnLatnLatnLatnLatnLatn">hana duryan aṅruhuriṅ ambavaṅ ika mapagәh paḍālurus.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sakaton tәkapnira baṅun tan anumata ruhurnikaṅ kayu,</span>
                    <span class="l translit LatnLatnLatnLatnLatnLatn">hatugәl juraṅni kalukat bañunika lumәvih mareṅ kali,</span>
                    <span class="l translit LatnLatnLatnLatnLatnLatn">pujiyan paḍāṅrәs ikanaṅ paraṅ apiṅit aroṅ dalәmnikā,</span>
                    <span class="l translit LatnLatnLatnLatnLatnLatn">hamunah sәkar barat ikāṅhalani ri sapanāndhiṅiṅ vuṅu.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tumurun sirerika katon lәbak ika hana simpaṅ iṅ hәnu,</span>
                    <span class="l translit LatnLatnLatnLatnLatnLatn">humәnәṅ vatunya hulatәn ri lavas ika panambir iṅ kayu,</span>
                    <span class="l translit LatnLatnLatnLatnLatnLatn">hatuhākәpuh vahu mataṅkil amasah i sarenikaṅ juraṅ,</span>
                    <span class="l translit LatnLatnLatnLatnLatnLatn">pasaṅan lәlәh lәvas amaṅku kamatamata tuṅgakiṅ pәtuṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">i samīpa vaṅkay iṅ apeki ta kunaṅ ahariṅ turuṅ lәvas,</span>
                    <span class="l translit LatnLatnLatnLatnLatnLatn">hana valkalātulak alī kupina kayu lavan valuh tutub,</span>
                    <span class="l translit LatnLatnLatnLatnLatnLatn">viku ganya saṅ mati pilih maṅaluśa tumurun sakeṅ vukir,</span>
                    <span class="l translit LatnLatnLatnLatnLatnLatn">paṅadeśani ṅvaṅ umulat rāga sapi kulavuk hibәk cacah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hasamun hәnunya maṅalor ya ta havanira tūt alas magə̄ṅ,</span>
                    <span class="l translit LatnLatnLatnLatnLatnLatn">asuṅәb sumə̄ṅ kayu rumambay avilәt arukәt lavan latā,</span>
                    <span class="l translit LatnLatnLatnLatnLatnLatn">sirarānamun tapak ikaṅ kidaṅ adulur umaṅsul iṅ juraṅ,</span>
                    <span class="l translit LatnLatnLatnLatnLatnLatn">muni tәp macanya hana riṅ sukәsukәt amarәki riṅ rәnәk.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">arәnәb hi sor kadi guhā tәkapiṅ aruṇa tan katon dahat,</span>
                    <span class="l translit LatnLatnLatnLatnLatnLatn">haradin ta yaṅ ḍukut alit mati tәkap i patapnikaṅ sukәt,</span>
                    <span class="l translit LatnLatnLatnLatnLatnLatn">kasilib kuciṅnya mamanek phala mamucak iliṅ vәsah tәpus,</span>
                    <span class="l translit LatnLatnLatnLatnLatnLatn">kapitūt tәkeṅ vana lumuṅ maṅalaya manuduhnuduh tavaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">halivat nireka sumәṅkā ta lakunira rāmya tūt hiriṅ,</span>
                    <span class="l translit LatnLatnLatnLatnLatnLatn">ri lәbaklәbaknya tan adoh vara kayu gumuliṅ lakar hañar,</span>
                    <span class="l translit LatnLatnLatnLatnLatnLatn">mapaḍaṅ kidulnya babadan hana kadi patapan kacuntәnan,</span>
                    <span class="l translit LatnLatnLatnLatnLatnLatn">muni poṅ kәpoṅ svaranikaṅ pamalumalu lavan tabaṅtabaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ndā nihan kapaṅgih ikanaṅ patani lәvas avūk hatәpnikā,</span>
                    <span class="l translit LatnLatnLatnLatnLatnLatn">vulәtan gigal katuruhan hana parab ika matra tan lәbur,</span>
                    <span class="l translit LatnLatnLatnLatnLatnLatn">kakavin lutūr hana ta śeṣanika mapitәṅәt samarsamar,</span>
                    <span class="l translit LatnLatnLatnLatnLatnLatn">suhunanya mesi ri lavasnya hana viku maṅambareṅ lәmah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri havanya rāmya majajar kaniri kayu puriṅ tahәn manis,</span>
                    <span class="l translit LatnLatnLatnLatnLatnLatn">kamuniṅ lavan kayu kuniṅ parajota marurub vәlas harәp</span>
                    <span class="l translit LatnLatnLatnLatnLatnLatn">tinatā tinumpa tinapan vatu havan ika tūt hiriṅhiriṅ</span>
                    <span class="l translit LatnLatnLatnLatnLatnLatn">tinalaṅnalaṅ bañunikā murus anәrusaniṅ juraṅjuraṅ</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>13. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kalalu laku nirosən koṅaṅ taṅ patapan arūm</span>
                    <span class="l translit LatnLatnLatnLatnLatnLatn">kagirigiri patapniṅ merv akveh makapuratuk</span>
                    <span class="l translit LatnLatnLatnLatnLatnLatn">saviji tika maṅuṅgul tumpaṅnyādbhuta savəlas</span>
                    <span class="l translit LatnLatnLatnLatnLatnLatn">pucak ika kadi teja hyaṅ sūryā vahu sumənə̄</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">pinatiga ya marəp pat pantinyāvəlar aratā</span>
                    <span class="l translit LatnLatnLatnLatnLatnLatn">paḍa pinadu tinumpaṅ sakvehnyārəja hinəduk</span>
                    <span class="l translit LatnLatnLatnLatnLatnLatn">ri natar ika mavəlālvātaṇḍəs mamarakata</span>
                    <span class="l translit LatnLatnLatnLatnLatnLatn">paṅəḍapəḍap i tejanyan polah makagurilap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">caracaranika rāmyāpan baprāhaləp aruhur</span>
                    <span class="l translit LatnLatnLatnLatnLatnLatn">inukir inapi tekaṅ gopuntən rəcəp alaṅə̄</span>
                    <span class="l translit LatnLatnLatnLatnLatnLatn">carita cinaritākram nyāsanyātulis atulis</span>
                    <span class="l translit LatnLatnLatnLatnLatnLatn">ri pucak ika karəsrəs liṅgodbhāva cinarita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">lalayan inukir arja ndan rāmāyaṇacarita</span>
                    <span class="l translit LatnLatnLatnLatnLatnLatn">vray ika paḍa maṅaṅkat vuṅkal kral ta ya maṅusuṅ</span>
                    <span class="l translit LatnLatnLatnLatnLatnLatn">hana ta kapi mamuṇḍut vuṅkal sevu ḍəpanika</span>
                    <span class="l translit LatnLatnLatnLatnLatnLatn">pravara kapi hanūmān sugrīvāṅaliha gunuṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana ta kapi matambak salvāniṅ pasir inusī</span>
                    <span class="l translit LatnLatnLatnLatnLatnLatn">bañunika kadi molah mīnānūt ryak aṅicipir</span>
                    <span class="l translit LatnLatnLatnLatnLatnLatn">aruñu‒ruñu kadi lvirniṅ byaktā vənaṅ alapən</span>
                    <span class="l translit LatnLatnLatnLatnLatnLatn">təkap iṅ aṅukir āpan kīrṇa nyāsanika ləyəp.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nṛpatisuta tumiṅhal riṅ lambaṅ ləṅəṅ alaləh</span>
                    <span class="l translit LatnLatnLatnLatnLatnLatn">paṅikət ika hana vvaṅ miṅgat mvaṅ kalulut ika</span>
                    <span class="l translit LatnLatnLatnLatnLatnLatn">rinasa‒rasa nireṅ tvas rəsrəsniṅ vahu hatəmu</span>
                    <span class="l translit LatnLatnLatnLatnLatnLatn">sapada hana cinəṅgan cihnanyālara cinarik</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">dadi ta sira tumiṅhal riṅ paṇḍan səḍəṅ asəkar</span>
                    <span class="l translit LatnLatnLatnLatnLatnLatn">puḍak ika maṅuḍoḍan līlā lvir vətis alaris</span>
                    <span class="l translit LatnLatnLatnLatnLatnLatn">təṅah aṅəlih umambət lvirniṅ pādapa kasirir</span>
                    <span class="l translit LatnLatnLatnLatnLatnLatn">sagəmuh i susuniṅ dyah taṅ nyuh danta pajapaja</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">iniṅətiṅət ira lvir tiṅkahniṅ puraṇa kəṭika</span>
                    <span class="l translit LatnLatnLatnLatnLatnLatn">patapan arəcəp akveh nyāsanyāmuvuhi laṅə̄</span>
                    <span class="l translit LatnLatnLatnLatnLatnLatn">niyatanika pasevan honya ṅ gopura maruhur</span>
                    <span class="l translit LatnLatnLatnLatnLatnLatn">vvara ta vini ri saṇḍiṅniṅ kontən maṅucapucap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana ta kili sake jro karvānama vasanika</span>
                    <span class="l translit LatnLatnLatnLatnLatnLatn">lakunira gaja līlāken keṅis təkap iṅ aṅin</span>
                    <span class="l translit LatnLatnLatnLatnLatnLatn">hayunira kadin aṅge rereh (sic?)niṅ mukha maluṅid</span>
                    <span class="l translit LatnLatnLatnLatnLatnLatn">mata lumiriṅ añəpñəp yan polah təka riṅ alis</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">saviji makuniṅ arjāsusv ahrit səḍəṅ aləmən</span>
                    <span class="l translit LatnLatnLatnLatnLatnLatn">təṅah alurus ajambət mambət solah ira vagəd</span>
                    <span class="l translit LatnLatnLatnLatnLatnLatn">təka hararas aveh kūṅ sahyāsoṅ jamaṅ anipis</span>
                    <span class="l translit LatnLatnLatnLatnLatnLatn">riṅa‒riṅanikuṅ ambək tan tuhvāni kaviratin</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>14. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ramya parəṅ siran laku paḍākavaca mirah aṅambvakən təṅah</span>
                    <span class="l translit LatnLatnLatnLatnLatnLatn">moga muṅup katon sadak irāputih anəlati śeṣaniṅ jaṭā</span>
                    <span class="l translit LatnLatnLatnLatnLatnLatn">ndan minahā lukar‒lukar ikaṅ paṅisi tinigavarṇan iṅ putih</span>
                    <span class="l translit LatnLatnLatnLatnLatnLatn">byaktani mūla‒mūlanira ṅūni kaka‒kaka sake daləm purī.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ṅkān dumunuṅ vulatnira rikaṅ yaśa kahanan i saṅ dhanañjaya</span>
                    <span class="l translit LatnLatnLatnLatnLatnLatn">kāṇḍəg i heṅ vulatnira manon lituhayu kadi deva manmatha</span>
                    <span class="l translit LatnLatnLatnLatnLatnLatn">meraṅ ikaṅ manah kadaluruṅ lakunira ya hetuniṅ mara</span>
                    <span class="l translit LatnLatnLatnLatnLatnLatn">sampət irānaput‒naputi gātrani susunira moga tan katon</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ñər ta manah nireki vəkasan kadikadi hana liṅsyaniṅ hiḍəp</span>
                    <span class="l translit LatnLatnLatnLatnLatnLatn">hetuniran paśabda hana keraṅ ira masəmu harṣa tan vəḍar</span>
                    <span class="l translit LatnLatnLatnLatnLatnLatn">rūmni vuvus nirāsəgə‒səgəh tuna‒tuna rasa tan təkeṅ hati</span>
                    <span class="l translit LatnLatnLatnLatnLatnLatn">ndan ri halisnikan kadi kilat ri mata katəmu deniṅ aṅrəṅə̄</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">marma vuvusnira mpu kili yan sira kadi hana cihnaniṅ vruha</span>
                    <span class="l translit LatnLatnLatnLatnLatnLatn">ndan paḍa meraṅ an vulat i saṅ vahu‒vahu təka riṅ vanāśrama</span>
                    <span class="l translit LatnLatnLatnLatnLatnLatn">byakta bhaṭāra manmatha savaṅ paja‒pajanira saṅ hañar ḍatəṅ</span>
                    <span class="l translit LatnLatnLatnLatnLatnLatn">ndan kadi buddhiniṅ lumihat iṅ haləsəs ika manah nire daləm</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">byakta saṅ arjuneki ri hiḍəpnira ri hati nihan paṅavruha</span>
                    <span class="l translit LatnLatnLatnLatnLatnLatn">rūpa lavan laras mvaṅ ikanaṅ makuṭa kavaca ratna taṅkulak</span>
                    <span class="l translit LatnLatnLatnLatnLatnLatn">lāvan ikaṅ manis ya panəṅərnira kadi madhu yan vinəṅyakən</span>
                    <span class="l translit LatnLatnLatnLatnLatnLatn">hetuniran patakvan irikaṅ parananira mataṅniran ḍatəṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">somya vuvus narendra mavalokana mavarah i don iran ḍatəṅ</span>
                    <a class="lem-last-note" data-toggle="popover" data-html="true" id="from-app-note0011" data-target="d10e2715" href="#to-app-note0011" title="Apparatus 5">(5)</a>
                    <span class="l translit LatnLatnLatnLatnLatnLatn">“mahyun atīrtha riṅ vukir ameta patapana maṅiṣṭhy anugraha</span>
                    <span class="l translit LatnLatnLatnLatnLatnLatn">“ātma‒śarīraśoṣaṇa gəgə̄n ranak ira ya ta hetuniṅ marā</span>
                    <span class="l translit LatnLatnLatnLatnLatnLatn">pājar irāmanis duga‒dugāṅinaki ri sira devatā kili</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“ndah varahən ranaknira ri saṅ pinakaguru haneṅ vanāśrama</span>
                    <span class="l translit LatnLatnLatnLatnLatnLatn">“lāvan ikaṅ vanāśrama ṅaranya ya ta pavarahe ṅhulun təmən</span>
                    <span class="l translit LatnLatnLatnLatnLatnLatn">liṅ nṛpaputra mojar i siraṅ kili dadi mavarah satorasih</span>
                    <a class="lem-last-note" data-toggle="popover" data-html="true" id="from-app-note0012" data-target="d10e2738" href="#to-app-note0012" title="Apparatus 6">(6)</a>
                    <span class="l translit LatnLatnLatnLatnLatnLatn">sojar ire narendrasuta: “yeki kari vanavati prakaśita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“mvaṅ sira saṅ maṅanti pinakādiniṅ anaruka nora len vaneh</span>
                    <span class="l translit LatnLatnLatnLatnLatnLatn">“śukla pavitra riṅ brata namaskara ṅaran ira saṅ mahāyanī</span>
                    <span class="l translit LatnLatnLatnLatnLatnLatn">rājavadhū kamūlan ira ṅūni tuhu‒tuhu mahāgave tapa</span>
                    <span class="l translit LatnLatnLatnLatnLatnLatn">yeka dumehnikaṅ patapan adbhuta kadi puraniṅ surāpsarī.”</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅkana liṅnira mpu kili saṅ saviji sira ta keməṅan lara</span>
                    <span class="l translit LatnLatnLatnLatnLatnLatn">meraṅ ikaṅ manah ya ta nimittaniran ahaliṅan duniṅ saka</span>
                    <span class="l translit LatnLatnLatnLatnLatnLatn">ndan hana ganya polah ira ṅūni ri səḍəṅ ira ṅanti riṅ puri</span>
                    <span class="l translit LatnLatnLatnLatnLatnLatn">śeṣanikaṅ lulut kabalunan ya ta mətu kadi kasturîṅ tutuk</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">saṅ nṛpaputra yeka maṅucap sira saha guyu medəm aṅlare</span>
                    <span class="l translit LatnLatnLatnLatnLatnLatn">gātranikaṅ payodhara maśeṣa ta ragət ika mātra tan ləbur</span>
                    <span class="l translit LatnLatnLatnLatnLatnLatn">yeka sinindhi‒sindhinira yan təlas anulus (s)ireṅ kilīnira</span>
                    <span class="l translit LatnLatnLatnLatnLatnLatn">ndan lumiriṅ midəm kadi mulat riṅ atapih apaciṅciṅ iṅ bañu</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tan huniṅan raras‒raras i śabdanira kadi mahāgave lara</span>
                    <span class="l translit LatnLatnLatnLatnLatnLatn">hetuniran parā tumama riṅ patapan i kahanan mahāyanī</span>
                    <span class="l translit LatnLatnLatnLatnLatnLatn">denira devatā kili paḍāṅdulurakən i saṅ ārya phālguna</span>
                    <span class="l translit LatnLatnLatnLatnLatnLatn">kagyat (t)a saṅ vatək viku kabeh tapa tapi kavəṅan tumon sira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ṅkāna rikaṅ pasevan ahaləp ya ta dunuṅan iran ginocara</span>
                    <span class="l translit LatnLatnLatnLatnLatnLatn">saṅ rəṣi goravāṅhaḍaṅakən phala hana bañu muṅgu riṅ tavik</span>
                    <span class="l translit LatnLatnLatnLatnLatnLatn">lan sərəh arja riṅ pamucaṅan kinajaṅan ahaləp lavan madhu</span>
                    <span class="l translit LatnLatnLatnLatnLatnLatn">somya səgəh‒səgəh munivareṅ sira mataña rikaṅ prayojana</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>15. </p></div><div class="col-11">
                [munivara, “excellent sage,” here: mahāyanī]
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“bapa mapa hetuniṅ nṛpati yan ḍatəṅ hiṅ acala</span>
                    <span class="l translit LatnLatnLatnLatnLatnLatn">“aməṅ‒aməṅeṅ vanāśrama kunəṅ sabhāgya ta laki</span>
                    <span class="l translit LatnLatnLatnLatnLatnLatn">“tapa‒tapa tan gənəp təmu tahun ṅhulun cumaṭaka</span>
                    <span class="l translit LatnLatnLatnLatnLatnLatn">“manaruka tapva yan təmu kadharman iṅ kadi kita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kunaṅ i ḍatəṅ narendra lumavad rikaṅ vanavatī</span>
                    <span class="l translit LatnLatnLatnLatnLatnLatn">“kadi phalaniṅ tapa (n) pinaran iṅ vvaṅ uttamaguṇa</span>
                    <span class="l translit LatnLatnLatnLatnLatnLatn">“athava bhaṭāra śakra manurun kunəṅ kavəlasən</span>
                    <span class="l translit LatnLatnLatnLatnLatnLatn">“riṅ atapa lot sahiṣṇu mamaṅan gaṅan satumuvuh”</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vuvus ira saṅ yatīndra mavalokanāṅupaśama</span>
                    <span class="l translit LatnLatnLatnLatnLatnLatn">nṛpasuta kepvan iṅ sahur apan ta duhkha virati</span>
                    <span class="l translit LatnLatnLatnLatnLatnLatn">lara katikeka hetuni ḍatəṅniran paməṅ‒aməṅ</span>
                    <span class="l translit LatnLatnLatnLatnLatnLatn">ya tika nimittaniṅ mavacanātərəh saha taṅis</span>
                    <a class="lem-last-note" data-toggle="popover" data-html="true" id="from-app-note0014" data-target="d10e2869" href="#to-app-note0014" title="Apparatus 7">(7)</a>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“praṇata ri jə̄ṅ munīndra huniṅan taṅisniṅ alara</span>
                    <span class="l translit LatnLatnLatnLatnLatnLatn">“mavaraha ri kahīnan iki donya riṅ kadi sira</span>
                    <span class="l translit LatnLatnLatnLatnLatnLatn">“karaṇa jugeka hetuni ḍatəṅ manəh munivara</span>
                    <span class="l translit LatnLatnLatnLatnLatnLatn">“nṛpati yudhiṣṭhireka kəna bañcane dyutanika</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kanaka maṇik lavan pura təlas haneri pukulun</span>
                    <span class="l translit LatnLatnLatnLatnLatnLatn">“ratu śata‒koraveśvara ya duṣṭa tan sipi‒sipi</span>
                    <span class="l translit LatnLatnLatnLatnLatnLatn">“hana ri pakumbakan sira kabeh lavan munivara</span>
                    <span class="l translit LatnLatnLatnLatnLatnLatn">“sira babuni ṅhulun sira tumūt kapāpa kaluṣa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kunaṅ iki hetuniṅ təka rikiṅ vanāśrama giri</span>
                    <span class="l translit LatnLatnLatnLatnLatnLatn">“inutus i pun yudhiṣṭhira mareṅ girīndraśikhara</span>
                    <span class="l translit LatnLatnLatnLatnLatnLatn">“gumavaya siddhaniṅ tapa lavan bratekana gəgə̄n</span>
                    <span class="l translit LatnLatnLatnLatnLatnLatn">“təhəra tan antukekana yadin ta yāṅanumatā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nahan ika liṅ narendra saha luh nirādrəs i pipi</span>
                    <span class="l translit LatnLatnLatnLatnLatnLatn">paḍa ta kapiluh saṅ viku kabeh tumon kasih‒arəp</span>
                    <span class="l translit LatnLatnLatnLatnLatnLatn">dadi sumahur ta saṅ rəṣi tumūt ta luhnira mijil</span>
                    <span class="l translit LatnLatnLatnLatnLatnLatn">iraṅ i manah nireki dalihan musap sipat ira</span>
                    <a class="lem-last-note" data-toggle="popover" data-html="true" id="from-app-note0015" data-target="d10e2932" href="#to-app-note0015" title="Apparatus 8">(8)</a>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kunaṅ iki pājaraṅkva ri bapaṅku mevəh atika</span>
                    <span class="l translit LatnLatnLatnLatnLatnLatn">“tulusa hayunya riṅ sukha mamuktya tan kahavarā</span>
                    <span class="l translit LatnLatnLatnLatnLatnLatn">“kunaṅ iki jātiniṅ hala hajəṅ paḍeki katəmu</span>
                    <span class="l translit LatnLatnLatnLatnLatnLatn">“hayuni tapanta ṅūni kasəlan halāhayu tumut</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“mataṅ ika saṅ vatək viku paḍāharəp kaləpasən</span>
                    <span class="l translit LatnLatnLatnLatnLatnLatn">“apan ikanaṅ gave hayu ṅaranya nora manulus</span>
                    <span class="l translit LatnLatnLatnLatnLatnLatn">“hala hayuniṅ manah juga tumūt ta yāsili‒silih</span>
                    <span class="l translit LatnLatnLatnLatnLatnLatn">“paḍa maṅalap titahnya kətikaṅ janānvam atuha</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kadi hana taṅ vvaṅ uttama vənaṅ vinastu ləpasa</span>
                    <span class="l translit LatnLatnLatnLatnLatnLatn">“viku sira səṅgahən ləpasa maṅkin evəh atika</span>
                    <span class="l translit LatnLatnLatnLatnLatnLatn">“ratu sira vastunən ləpasa maṅkin evəh atika</span>
                    <span class="l translit LatnLatnLatnLatnLatnLatn">“yadin i patinta tan vənaṅ akun ləpasnya tuduhən</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kadi hana jāti nityaśa ṅaranya yāvat ahurip</span>
                    <span class="l translit LatnLatnLatnLatnLatnLatn">“kadi hana tan kəneṅ mala ṅaranya yāvat ahurip</span>
                    <span class="l translit LatnLatnLatnLatnLatnLatn">“kadi hananiṅ sinaṅśaya ṅaranya yāvat ahurip</span>
                    <span class="l translit LatnLatnLatnLatnLatnLatn">“kadi hana tan kəne pati ṅaranya yāvat ahuri.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">. “paməṅ‒aməṅan tikaṅ sukha bhinukti yan vruh atika</span>
                    <span class="l translit LatnLatnLatnLatnLatnLatn">“paməṅ‒aməṅan tikaṅ guṇa makarma ya vruh atika</span>
                    <span class="l translit LatnLatnLatnLatnLatnLatn">“paməṅ‒aməṅan tikaṅ nita pasaṅ yadin vruh atika</span>
                    <span class="l translit LatnLatnLatnLatnLatnLatn">“paməṅ‒aməṅan tikaṅ gati śarīra yan vruh atika</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>16. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kavikun karatun pva ya paḍa mamusuh</span>
                    <span class="l translit LatnLatnLatnLatnLatnLatn">“kavi vāni marūpa maguṇa mapirak</span>
                    <span class="l translit LatnLatnLatnLatnLatnLatn">“hina dīna tivas yaya juga hamusuh</span>
                    <span class="l translit LatnLatnLatnLatnLatnLatn">“añale cinale ya maṅucap inucap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“sira saṅ karakət kapaṅanan irika</span>
                    <span class="l translit LatnLatnLatnLatnLatnLatn">“hala tan katutur təmahan ika tivas</span>
                    <span class="l translit LatnLatnLatnLatnLatnLatn">“si rajah si tamah təka ta ya maṅusī</span>
                    <span class="l translit LatnLatnLatnLatnLatnLatn">“mamilət manəvək ri hati ya sumaput</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“nṛpa dharmasuta pva sira karakətan</span>
                    <span class="l translit LatnLatnLatnLatnLatnLatn">“irikaṅ kabisan guṇanira manita</span>
                    <span class="l translit LatnLatnLatnLatnLatnLatn">“təmahan ya binañcana kinira‒kira</span>
                    <span class="l translit LatnLatnLatnLatnLatnLatn">“inupāya pinet ri kahilaṅan ira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“puput iṅ naya mevəh atika karatun</span>
                    <span class="l translit LatnLatnLatnLatnLatnLatn">“vəkas iṅ guṇa sarvagata kira‒kira</span>
                    <span class="l translit LatnLatnLatnLatnLatnLatn">“sira saṅ marəkeki pilihana təhər</span>
                    <span class="l translit LatnLatnLatnLatnLatnLatn">“tiga saṅ vvaṅ inuttama marəka təmən” </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">adavān vuvusən vacana munivara</span>
                    <span class="l translit LatnLatnLatnLatnLatnLatn">sumurup ta ṅ aditya pətəṅ avun‒avun</span>
                    <span class="l translit LatnLatnLatnLatnLatnLatn">atəhər ta narendra makuləm i daləm</span>
                    <span class="l translit LatnLatnLatnLatnLatnLatn">ndan ikaṅ mata tan kəjəp aṅaṅən‒aṅən</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>17. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sore kāla ḍavuh pisan siran amaṅkuk aṅaraṅ aṅəsah vimūrchita</span>
                    <span class="l translit LatnLatnLatnLatnLatnLatn">lvir mukṣā humənəṅ maṅə̄ lalin aturva hiḍəp ira ri śirṇaniṅ hati</span>
                    <span class="l translit LatnLatnLatnLatnLatnLatn">kāṅən dohnikaṅ uṅsirən lavan i tan kavənaṅa paṅutus yudhiṣṭhira</span>
                    <span class="l translit LatnLatnLatnLatnLatnLatn">yāṅdagdhātəmahan taṅis kadi taṅisniṅ inalapan i tapvan iṅ gati </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ləṅləṅ saṅ nṛpaputra riṅ tvas ira kepvan iṅ ulaha savaṅ kuraṅ tutur</span>
                    <span class="l translit LatnLatnLatnLatnLatnLatn">aṅruṅkuk makəmul carik maṅiḍukus tan aharip apan ardha kātisan</span>
                    <span class="l translit LatnLatnLatnLatnLatnLatn">ñəpñəp taṅ manah aṅgagap turida tan katəmu rasanikaṅ prayojana</span>
                    <span class="l translit LatnLatnLatnLatnLatnLatn">deniṅ bhrānta kunaṅ dumehnira mataṅhi maṅəm‒aṅən i ṅelnikaṅ dadi</span>
                    <a class="lem-last-note" data-toggle="popover" data-html="true" id="from-app-note0016" data-target="d10e3121" href="#to-app-note0016" title="Apparatus 9">(9)</a>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“yan vikvāku mapakṣa kəmbaṅ irikaṅ havan amarəki piṅgir iṅ nadī</span>
                    <span class="l translit LatnLatnLatnLatnLatnLatn">“bhuktin tuṣṭaniṅ āṅaras pipi tamolaha riṅ asana kəmbaṅeṅ rahi</span>
                    <span class="l translit LatnLatnLatnLatnLatnLatn">“tan tūteṅ vana śūnya mūḍhaniṅ aśoka ləvas inulah iṅ sadāgati</span>
                    <span class="l translit LatnLatnLatnLatnLatnLatn">“enak ṅvaṅ maluyeṅ sabhānamun aṅuṅsira vəkas i liriṅniṅ aṅdyahi </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“lāvan bāyu mapakṣan anglwaṅ iṅ iruṅ kahanan ika ri sandhiniṅ smṛti</span>
                    <span class="l translit LatnLatnLatnLatnLatnLatn">“mvaṅ muṅgv iṅ təṅah iṅ vvaṅ adyah aməḍar tapih aṅəlih i kālaniṅ huyaṅ</span>
                    <span class="l translit LatnLatnLatnLatnLatnLatn">“yan riṅ strī maṅisis gəluṅ katitihan kahariṅətən i sampun iṅ gati</span>
                    <span class="l translit LatnLatnLatnLatnLatnLatn">“ṅhiṅ yan və̄tu riṅ ambəkan təmahanaṅkva ri səḍəṅ ika kenakan smarā </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">liṅ saṅ pāṇḍusute daləm hati taṅeh laranira caritan davākəna</span>
                    <span class="l translit LatnLatnLatnLatnLatnLatn">ñəpñəp rəp humənəṅ maṅardhana sireṅ hati vəkasan avā tikaṅ manah</span>
                    <span class="l translit LatnLatnLatnLatnLatnLatn">kāṅən teki pakon munīndra ri siran gumavayakən siddhaniṅ tapa</span>
                    <span class="l translit LatnLatnLatnLatnLatnLatn">yekānīrṇakəna lyan iṅ viṣaya hetuniran atutur iṅ prayojana </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tatkālā humənəṅ sireki caritan surakili saṅ inuttameṅ hajəṅ</span>
                    <span class="l translit LatnLatnLatnLatnLatnLatn">saṅ tuṅgal marikāṅaran gulavuluh saṅ araras inucap sakeṅ purī</span>
                    <span class="l translit LatnLatnLatnLatnLatnLatn">ṅkā tekin hana śeṣaniṅ turida harṣanira ri siraṅ ārya phālguna</span>
                    <span class="l translit LatnLatnLatnLatnLatnLatn">ṅūnî jro puri rakva yan sira sarāga saturida kakumbaṅeṅ jinəm</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>18. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">təṅah vəṅi səḍəṅ kəjəpni paturūnira para kili riṅ bale təṅah</span>
                    <span class="l translit LatnLatnLatnLatnLatnLatn">lavan tapa tapî pasevan atunāguru kaki haturū haneṅ ləmah</span>
                    <span class="l translit LatnLatnLatnLatnLatnLatn">dudū taṅ aturū hi sornikaṅ aśoka tapa tapi lukar tapihnika</span>
                    <span class="l translit LatnLatnLatnLatnLatnLatn">katon kadi rare vaneh kadi siran vahu pinaras apan hañar viku </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sira mpu kili mār tikaṅ hati vavaṅ təṅah aṅəlih apan kakiṅkiṅan</span>
                    <span class="l translit LatnLatnLatnLatnLatnLatn">ya hetunira yan lumampah aṅamər laku ḍatəṅa ri saṅ nṛpātmaja</span>
                    <span class="l translit LatnLatnLatnLatnLatnLatn">anūt pətəṅ ikaṅ gaḍuṅ lumalay iṅ tarətəpan aṅadəg sirerika</span>
                    <span class="l translit LatnLatnLatnLatnLatnLatn">tapihnira vavaṅ luse ri paṅagəmnira sərəh avalun jamaṅ kuniṅ </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tan eraṅ ucapən yadin hana kumavruhana ri sira yan maliṅ raras</span>
                    <span class="l translit LatnLatnLatnLatnLatnLatn">savetni paməvəhnikaṅ smara tan olya kavuyuṅana de mahāyanī</span>
                    <span class="l translit LatnLatnLatnLatnLatnLatn">ri tan kavənaṅ iṅ lulut sinapihan puhara lara sumə̄k təke hati</span>
                    <span class="l translit LatnLatnLatnLatnLatnLatn">ya hetuni jamaṅ nire kaviratin tamah iran akukap kakandəlan </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tumindak i samīpaniṅ saka matūt hiriṅan i kahanan dhanañjaya</span>
                    <span class="l translit LatnLatnLatnLatnLatnLatn">rasāməkula deni kuṅnira vavaṅ marək asəmək anūṅakən səḍah</span>
                    <span class="l translit LatnLatnLatnLatnLatnLatn">dhanañjaya vulat nirāciṅaṅ apan hana kavədi tumiṅhale sira</span>
                    <span class="l translit LatnLatnLatnLatnLatnLatn">nimittanira tan humuṅ mavacanātəhər aṅisər apan parək dahat</span>
                    <a class="lem-last-note" data-toggle="popover" data-html="true" id="from-app-note0017" data-target="d10e3248" href="#to-app-note0017" title="Apparatus 10">(10)</a>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“nini syapa siran ḍatəṅ ri kahanan ra putu sira baṅun mamañcana</span>
                    <span class="l translit LatnLatnLatnLatnLatnLatn">“huvus hila‒hilā marək ri gati saṅhulun ataki‒takî tapa brata</span>
                    <span class="l translit LatnLatnLatnLatnLatnLatn">“paran karika piṅgiṅa mpu kili riṅ kadi sira viku śukla uttama</span>
                    <span class="l translit LatnLatnLatnLatnLatnLatn">“sakeṅ viku mabhārya kevəh iṅ ulah bari‒bari manalimpət iṅ hiḍəp.” </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">na liṅ nṛpatiputra yeki sumahur ta saṅ ahayu savaṅ kilîṅ tulis</span>
                    <a class="lem-last-note" data-toggle="popover" data-html="true" id="from-app-note0018" data-target="d10e3272" href="#to-app-note0018" title="Apparatus 11">(11)</a>
                    <span class="l translit LatnLatnLatnLatnLatnLatn">“tuhanku laki sugya tan vruha kite ṅhulun iki kavulanta ṅūny aku</span>
                    <span class="l translit LatnLatnLatnLatnLatnLatn">“lanā pinakāsih iṅ kadi kitānulus araras arūm priyambada</span>
                    <span class="l translit LatnLatnLatnLatnLatnLatn">“ṅhulun ta tiki kesiniṅ nagara lāgi pinakasuvəṅ iṅ kinonəṅan” </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">raras‒raras i raśmi‒raśminira saṅ kili mavacana mār təkeṅ hati</span>
                    <span class="l translit LatnLatnLatnLatnLatnLatn">mapolaha maśabda tuṅtuṅ iṅ alisnira ta karika nūtakən liriṅ</span>
                    <span class="l translit LatnLatnLatnLatnLatnLatn">mrəṅəs luṅid i dūnikaṅ mata rasāməgatakəna hatin kapaṇḍəṅa</span>
                    <span class="l translit LatnLatnLatnLatnLatnLatn">tuhun gula vuluh panəṅgah ira saṅ viku ri siran anorakən kilaṅ </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">samaṅkana nirūpa saṅ kili savaṅ səkar asana tibā sakeṅ gəluṅ</span>
                    <span class="l translit LatnLatnLatnLatnLatnLatn">kusut‒kusut ikaṅ payodharan inaṅsvakən iran umarək nṛpātmaja</span>
                    <span class="l translit LatnLatnLatnLatnLatnLatn">narendrasuta heva miṅsər aṅusap ləṅən ira ri pagəhnikaṅ manah</span>
                    <span class="l translit LatnLatnLatnLatnLatnLatn">ya hetuni vuvus nirāṅənək‒ənək mapitutur ikaṅ enakeṅ sarāt</span>
                    <a class="lem-last-note" data-toggle="popover" data-html="true" id="from-app-note0019" data-target="d10e3313" href="#to-app-note0019" title="Apparatus 12">(12)</a>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“nini hyaṅ aparan ta hetuniṅ amuṅpaṅa turida katon tivasnika</span>
                    <span class="l translit LatnLatnLatnLatnLatnLatn">“paran karika paṅhiḍəp tanayaniṅ kadi sira viku yan pamet hala</span>
                    <span class="l translit LatnLatnLatnLatnLatnLatn">“katuṅgalan ikaṅ tinuṅgalakən iṅ hiḍəp inayu sinimpən iṅ manah</span>
                    <span class="l translit LatnLatnLatnLatnLatnLatn">“ya tānulus anəmvakən kaviratin tapanira tuməmu ṅ prayojana </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“sahiṣṇu muditā kasāttvikan ikaṅ pamunah ira ri gə̄ṅnikaṅ tamah</span>
                    <span class="l translit LatnLatnLatnLatnLatnLatn">“si metri karuṇā kaśāntananikaṅ panapunira ri śaktiniṅ rajah</span>
                    <span class="l translit LatnLatnLatnLatnLatnLatn">“huvus pva ya hilaṅ katon ta kəḍap iṅ manəmu‒nəmu katəmvan iṅ hilaṅ</span>
                    <span class="l translit LatnLatnLatnLatnLatnLatn">“hananta ya hananta riṅ hana haneṅ kavənaṅan i vənaṅ ndatan vənaṅ </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kaliṅan ika mevəh iṅ viku ṅaranya taki‒takin ikanānuṅ enaka</span>
                    <span class="l translit LatnLatnLatnLatnLatnLatn">“mataṅnya paḍəmən tikaṅ tamah agə̄ṅ ri hati gəsəṅaneṅ adhidrava</span>
                    <span class="l translit LatnLatnLatnLatnLatnLatn">“rajah ta viṣa bhaṣmi dohakən i liṅganiṅ acala kumambaṅeṅ pasir</span>
                    <span class="l translit LatnLatnLatnLatnLatnLatn">“dalañcaṅ anipis hañut ri vəkas iṅ kilat aṅəḍap i mehaniṅ vəṅi” </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">na liṅnira saṅ ārya phālguna maśabda mapitutur i sandhiniṅ licin</span>
                    <span class="l translit LatnLatnLatnLatnLatnLatn">sira mpu kili kasrəpan humənəṅ epu laranira haluṅsuran taṅis</span>
                    <span class="l translit LatnLatnLatnLatnLatnLatn">jamaṅnira kuniṅ mələs təkap i luhniran aṅapitu kālaniṅ kapat</span>
                    <span class="l translit LatnLatnLatnLatnLatnLatn">kunaṅ hiḍəp ire daləm hati samātran aṅinakana vṛtta kampəta</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>19. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vəkasan sira saṅ kili mavacana somya riṅ ambək arūm</span>
                    <a class="lem-last-note" data-toggle="popover" data-html="true" id="from-app-note0020" data-target="d10e3385" href="#to-app-note0020" title="Apparatus 13">(13)</a>
                    <span class="l translit LatnLatnLatnLatnLatnLatn">“laki saṅ nṛpaputra tuhu‒tuhu vuvusta təmən rahayu</span>
                    <span class="l translit LatnLatnLatnLatnLatnLatn">“ra tapîki katuhvan iṅ ulah amurug təkap iṅ viṣaya</span>
                    <span class="l translit LatnLatnLatnLatnLatnLatn">“vulaṅun gatini ṅhulun iki bapa deni vəlasku tuhan”</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">adavān caritan sira kili paṅucapnira vah panaṅis</span>
                    <span class="l translit LatnLatnLatnLatnLatnLatn">praṇa bhakti maṅañjali ta sira ri saṅ nṛpa pāṇḍusuta</span>
                    <span class="l translit LatnLatnLatnLatnLatnLatn">atəhər maṅadəg sira humənəṅ i dāyaniran muliha</span>
                    <span class="l translit LatnLatnLatnLatnLatnLatn">i larisnira tan vavaṅ agəlis anolih asoṅ lara sih</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">irika ta sirā nṛpasuta humәnәṅ kadi candra malek</span>
                    <span class="l translit LatnLatnLatnLatnLatnLatn">sumirir taṅ anila kusuma tumibā taṅ aśoka marūm</span>
                    <span class="l translit LatnLatnLatnLatnLatnLatn">muni taṅ taḍaharśa kadi manaṅis әñjuh apet karuṇa</span>
                    <span class="l translit LatnLatnLatnLatnLatnLatn">paṅuhuhni kuvoṅ paḍa humuni manuknya hanan panito</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">rahina pva mijil hyaṅ aruṇa sumәnə̄ kadi citta lumə̄ṅ</span>
                    <span class="l translit LatnLatnLatnLatnLatnLatn">irikān paṅadәg nṛpasuta mapuyәṅeṅ sira tan paturū</span>
                    <span class="l translit LatnLatnLatnLatnLatnLatn">ya dumehnira tan vavaṅ umarәk i deni kәsәlniṅ avak</span>
                    <span class="l translit LatnLatnLatnLatnLatnLatn">marahup sakarәṅ sira maśuci mamudra viśeṣa vidhi</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>20. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">mamuhun ta saṅ ārya tәlas iṅ arahup,</span>
                    <span class="l translit LatnLatnLatnLatnLatnLatn">ri mahāmuni kapva kavәnaṅ amulat,</span>
                    <span class="l translit LatnLatnLatnLatnLatnLatn">umijil sira riṅ gupura tәlas adoh,</span>
                    <span class="l translit LatnLatnLatnLatnLatnLatn">ulih iṅ lumivat lalu tәka riṅ alas.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">prukutut muni riṅ paṅalayalayanan,</span>
                    <span class="l translit LatnLatnLatnLatnLatnLatn">aṅukū dṛkukūnya muni masahuran,</span>
                    <span class="l translit LatnLatnLatnLatnLatnLatn">paṅәtәrni putәrnya paḍa mavurahan,</span>
                    <span class="l translit LatnLatnLatnLatnLatnLatn">hana len humibәr ya teka maṅaḍapaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana cukcak atindak i paṅ iṅ agaru,</span>
                    <span class="l translit LatnLatnLatnLatnLatnLatn">anisik sinisik paḍa maṅariṅariṅ,</span>
                    <span class="l translit LatnLatnLatnLatnLatnLatn">vudiniṅ tumiliṅ mamarәki pahatan,</span>
                    <span class="l translit LatnLatnLatnLatnLatnLatn">katapaṅ ya mapaṅ kadi ta tinatapan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">lvah agə̄ṅ madalәm katәmu tәkap ira,</span>
                    <span class="l translit LatnLatnLatnLatnLatnLatn">umilī mahәniṅ bañunika mabhiru,</span>
                    <span class="l translit LatnLatnLatnLatnLatnLatn">ri tәpinya lumutlumut ika mahijo,</span>
                    <span class="l translit LatnLatnLatnLatnLatnLatn">padulurni pakuṅnya mamarәki vatu.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana mīna mahosya ri tәṅah ahayū,</span>
                    <span class="l translit LatnLatnLatnLatnLatnLatn">putihan gumivaṅ gilap ika maputih,</span>
                    <span class="l translit LatnLatnLatnLatnLatnLatn">kadi teja sәnə̄nya lumarap ahijo,</span>
                    <span class="l translit LatnLatnLatnLatnLatnLatn">paṅacarni lajarnya mamarәki paruṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri prәḍuṅnya midәr bañunika malivuṅ,</span>
                    <span class="l translit LatnLatnLatnLatnLatnLatn">ri kәḍuṅnya mucul dәlәg ika maṅaluṅ,</span>
                    <span class="l translit LatnLatnLatnLatnLatnLatn">tumәluṅ dumudul vuluh ika ri tәpi,</span>
                    <span class="l translit LatnLatnLatnLatnLatnLatn">ri parasnya susuhnya maṅavat adulur.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri hiriṅnya pacar gunuṅ abaṅ aputih,</span>
                    <span class="l translit LatnLatnLatnLatnLatnLatn">hana ciṇḍaga siṅgugu pakis aṅuvuṅ,</span>
                    <span class="l translit LatnLatnLatnLatnLatnLatn">kasine makuniṅ vvah ika kunaṅunaṅ,</span>
                    <span class="l translit LatnLatnLatnLatnLatnLatn">kadi kupyaragāyuta paḍa sumәnə̄.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">saruni riya mas kadi suvәṅ araras,</span>
                    <span class="l translit LatnLatnLatnLatnLatnLatn">hana saṅga laṅit kuravara kamuniṅ,</span>
                    <span class="l translit LatnLatnLatnLatnLatnLatn">paḍa mәmbaṅ i sornya vulakan ahәniṅ,</span>
                    <span class="l translit LatnLatnLatnLatnLatnLatn">irika ta saṅ ārya marahup atәhәr.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>21. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">atha ri huvusniṅ marahup atīrtha</span>
                    <span class="l translit LatnLatnLatnLatnLatnLatn">lumaku sirātūt ri tәpinikaṅ lvah</span>
                    <span class="l translit LatnLatnLatnLatnLatnLatn">jaha kayu paṅgaṅ ri tәpinikaṅ lvah</span>
                    <span class="l translit LatnLatnLatnLatnLatnLatn">paḍa pukapūrug lәmah ika runtuh</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">bañunika manduk ri tәpi kavaṅsul,</span>
                    <span class="l translit LatnLatnLatnLatnLatnLatn">gumuruh anәmpuh maṅәnani vuṅkal,</span>
                    <span class="l translit LatnLatnLatnLatnLatnLatn">makaparapal paṅniṅ asana kontal,</span>
                    <span class="l translit LatnLatnLatnLatnLatnLatn">kahava tәkapniṅ bañu gunuṅ adrәs.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana bañu muñcar mәtu saka ri roṅ</span>
                    <span class="l translit LatnLatnLatnLatnLatnLatn">sumirat anәmbur maṅadәg anuṅguh</span>
                    <span class="l translit LatnLatnLatnLatnLatnLatn">tumәḍuṅ i roṅniṅ juraṅ aparaṅ groṅ</span>
                    <span class="l translit LatnLatnLatnLatnLatnLatn">muni gumuruṅguṅ paraṅ ika sumoṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kalalu kapaṅgih lakunira sәṅkan</span>
                    <span class="l translit LatnLatnLatnLatnLatnLatn">kayunika mәmbaṅ paḍa ya makәmbaṅ</span>
                    <span class="l translit LatnLatnLatnLatnLatnLatn">paḍa ya makumbaṅ muni makabrәṅə̄ṅ</span>
                    <span class="l translit LatnLatnLatnLatnLatnLatn">hana muni riṅ paṅ manuk ika gәṇḍeṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">jalada ya mәṇḍuṅ sumahab atimbun</span>
                    <span class="l translit LatnLatnLatnLatnLatnLatn">gumuruh agәntәr patәr yeka ika medi</span>
                    <span class="l translit LatnLatnLatnLatnLatnLatn">riṅ alavas onәṅ kadi kәna rāga</span>
                    <span class="l translit LatnLatnLatnLatnLatnLatn">kadi ta ya masyaṅ hamisiki karṇa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nṛpatisutāṅlih lumaku kalәsvan</span>
                    <span class="l translit LatnLatnLatnLatnLatnLatn">maṅadәg i sorniṅ kayu manis arja</span>
                    <span class="l translit LatnLatnLatnLatnLatnLatn">haṅin ika madrәs kilat ika matruh</span>
                    <span class="l translit LatnLatnLatnLatnLatnLatn">madulur alisyus camara muni syok</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kalalu lumampah təka riṅ alas gə̄ṅ</span>
                    <span class="l translit LatnLatnLatnLatnLatnLatn">vahu təka moghaṅ riris alit akrəp</span>
                    <span class="l translit LatnLatnLatnLatnLatnLatn">narapati maṅkin lumaku tan aglis</span>
                    <span class="l translit LatnLatnLatnLatnLatnLatn">payuṅira roniṅ kamumu ya malvā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">təka ya ta sumyuk hudan ika madrəs</span>
                    <span class="l translit LatnLatnLatnLatnLatnLatn">gumuruh agəntər kadi ta ya guntur</span>
                    <span class="l translit LatnLatnLatnLatnLatnLatn">gəlap ika makrəp muni ya guməntər</span>
                    <span class="l translit LatnLatnLatnLatnLatnLatn">kadi vəṅi taṅ rāt kalimunan andha</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>22. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">narendra kumətər manambəṅ irikaṅ variṅin magə̄ṅ</span>
                    <span class="l translit LatnLatnLatnLatnLatnLatn">təhər makiḍukus kəmulnira mələs vəḍihan putih</span>
                    <span class="l translit LatnLatnLatnLatnLatnLatn">linūd kinasut iṅ limut kadi kukus rumakət matis</span>
                    <span class="l translit LatnLatnLatnLatnLatnLatn">rəsəp sumusup iṅ kulit kadi kanin ya təke hati</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">narendra humənəṅ tatan vruh irikaṅ paran īkihən</span>
                    <span class="l translit LatnLatnLatnLatnLatnLatn">kadi pva pəjaheṅ tahən juga hiḍəpnira kapyuhan</span>
                    <span class="l translit LatnLatnLatnLatnLatnLatn">lavan ta kumusuhnikaṅ bañu matūt ləbak iṅ gunuṅ</span>
                    <span class="l translit LatnLatnLatnLatnLatnLatn">bənərnya tuməḍun mareṅ juraṅ arəs maṅiris hati</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">lavan kasulayahnikaṅ kayu kabeh kapurug rəbah</span>
                    <span class="l translit LatnLatnLatnLatnLatnLatn">rəmək ḍumavuh iṅ karaṅ kadi səpah təkap iṅ śilā</span>
                    <span class="l translit LatnLatnLatnLatnLatnLatn">humuṅ ya gumuruh guməntər akətug təka riṅ laṅit</span>
                    <span class="l translit LatnLatnLatnLatnLatnLatn">patəmpuh ikanaṅ śilā kadi kilat sumirat muru</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">panasnya valiraṅ kukusnya sumələk təka miṇḍuhur</span>
                    <span class="l translit LatnLatnLatnLatnLatnLatn">gəmut sahananiṅ tahən kadi tatal humilī katūt</span>
                    <span class="l translit LatnLatnLatnLatnLatnLatn">linətnya malulun lavan kayu magə̄ṅ madulur vatu</span>
                    <span class="l translit LatnLatnLatnLatnLatnLatn">maṅut ya ta tumūt lajarnya kapələk mati riṅ kəḍuṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">samantaji tikaṅ hudan mari lavan pətəṅ iṅ laṅit</span>
                    <span class="l translit LatnLatnLatnLatnLatnLatn">mavā sahananiṅ vukir paḍa katon kayuniṅ vana</span>
                    <span class="l translit LatnLatnLatnLatnLatnLatn">asāt mari humuṅ tikaṅ lvah adaləm təka riṅ kəḍuṅ</span>
                    <span class="l translit LatnLatnLatnLatnLatnLatn">tuhun kadi rinəkrəkan sukət ikaṅ kayu tan rəbah</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hanan kaḍəḍətan linət sahananiṅ vulakan pəjah</span>
                    <span class="l translit LatnLatnLatnLatnLatnLatn">ikaṅ paraṅ aroṅ asāt dadi hunur təkap iṅ linət</span>
                    <span class="l translit LatnLatnLatnLatnLatnLatn">huraṅnya hana śeṣa tan pəjah aneṅ rəṅat iṅ paraṅ</span>
                    <span class="l translit LatnLatnLatnLatnLatnLatn">susuhnya kasəlat ri səlvaṅ ikanaṅ vatu len paras</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vaneh vvara vataṅ kapəṇḍəm irikaṅ lagəḍū samar</span>
                    <span class="l translit LatnLatnLatnLatnLatnLatn">tuhun kadi karaṅ vvad iṅ kayu magə̄ṅ maṅasut śilā</span>
                    <span class="l translit LatnLatnLatnLatnLatnLatn">hanan kasaratan vatunya kasəlap ri paṅ iṅ kayu</span>
                    <span class="l translit LatnLatnLatnLatnLatnLatn">cacal kulit ikaṅ tahən kagutuk vatu len paras</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">narendra maṅadəg madan lumaku mār tikanaṅ suku</span>
                    <span class="l translit LatnLatnLatnLatnLatnLatn">taṅan kamakakən gigir valikatən kumayaṅ matīs</span>
                    <span class="l translit LatnLatnLatnLatnLatnLatn">tuvin kəsəl ikaṅ pupū ya ta dumehnira yan malon</span>
                    <span class="l translit LatnLatnLatnLatnLatnLatn">maṅinkin atəkən‒təkən sira təhər makəmul mələs</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vuluh kadi galah rəbah sinubud iṅ prarupək vani</span>
                    <span class="l translit LatnLatnLatnLatnLatnLatn">katūt sinusupan təkapnikaṅ aṅin sahasāṅrakut</span>
                    <span class="l translit LatnLatnLatnLatnLatnLatn">pətuṅnya lumayah gəsiṅnya kaḍavut gumilir sivak</span>
                    <span class="l translit LatnLatnLatnLatnLatnLatn">tugəl vataṅ ikāḍapur kajulinah papah iṅ hano</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hulunya kababad sukunya kapipis təkap iṅ vatu</span>
                    <span class="l translit LatnLatnLatnLatnLatnLatn">kidaṅnya malayū luvaknya manaṅis kalavan cucur</span>
                    <span class="l translit LatnLatnLatnLatnLatnLatn">kuvoṅnya humənəṅ kagə̄m kakətəran svaraniṅ valik</span>
                    <span class="l translit LatnLatnLatnLatnLatnLatn">manuknya hana cəb luput svaranikā hana riṅ tahən</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>23. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">atha halivat nṛpati suta,</span>
                    <span class="l translit LatnLatnLatnLatnLatnLatn">katәmu tikaṅ vana kusuma,</span>
                    <span class="l translit LatnLatnLatnLatnLatnLatn">papupulaniṅ kusuma matāp,</span>
                    <span class="l translit LatnLatnLatnLatnLatnLatn">paḍa manәḍәṅ kusuma marūm,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ravi sumurup laṅit akucәm,</span>
                    <span class="l translit LatnLatnLatnLatnLatnLatn">pәtәṅ alimut maṅadahada,</span>
                    <span class="l translit LatnLatnLatnLatnLatnLatn">kumucup ikaṅ sәkar aluru,</span>
                    <span class="l translit LatnLatnLatnLatnLatnLatn">tәkapiṅ әbun rumarab atis,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kayu mavәnәs mari kumәñar,</span>
                    <span class="l translit LatnLatnLatnLatnLatnLatn">tәkapiṅ aṅin sumirir alon,</span>
                    <span class="l translit LatnLatnLatnLatnLatnLatn">asәpi tikaṅ vana kusuma,</span>
                    <span class="l translit LatnLatnLatnLatnLatnLatn">manuk aturū mari ya muni.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri vijil ikaṅ vulan avәlu,</span>
                    <span class="l translit LatnLatnLatnLatnLatnLatn">manuluhi riṅ bhuvana kabeh,</span>
                    <span class="l translit LatnLatnLatnLatnLatnLatn">vahu mapaḍaṅ tikanaṅ alas,</span>
                    <span class="l translit LatnLatnLatnLatnLatnLatn">gunuṅ aruhur vahu ya katon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nṛpati maṅel sira manusup,</span>
                    <span class="l translit LatnLatnLatnLatnLatnLatn">ḍatәṅ i tәṅahnikanaṅ alas,</span>
                    <span class="l translit LatnLatnLatnLatnLatnLatn">ri vaṅinikaṅ kusuma katon,</span>
                    <span class="l translit LatnLatnLatnLatnLatnLatn">paḍa tan avas katuduhana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sahananikaṅ kayu majajar,</span>
                    <span class="l translit LatnLatnLatnLatnLatnLatn">iniṅәtiṅәt kadi ta vayaṅ</span>
                    <span class="l translit LatnLatnLatnLatnLatnLatn">gagana mavā kәlir ikahәn,</span>
                    <span class="l translit LatnLatnLatnLatnLatnLatn">haṅin aṅudaṅ maṅulahakәn,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kayu matatā paḍa mapupul,</span>
                    <span class="l translit LatnLatnLatnLatnLatnLatn">hana mamisah kadi maturū,</span>
                    <span class="l translit LatnLatnLatnLatnLatnLatn">kayu malurus paḍa maṅadәg,</span>
                    <span class="l translit LatnLatnLatnLatnLatnLatn">hana gumuliṅ kadi sumare.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vatu humәnәṅ kadi kavәṅan,</span>
                    <span class="l translit LatnLatnLatnLatnLatnLatn">mәnur aputih kadi muriṅis,</span>
                    <span class="l translit LatnLatnLatnLatnLatnLatn">sәkar amirah kadi gumuyu,</span>
                    <span class="l translit LatnLatnLatnLatnLatnLatn">camara humuṅ kadi masurak.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vataṅ aguliṅ kadi maharip,</span>
                    <span class="l translit LatnLatnLatnLatnLatnLatn">kayu mamilәt kadi mamәluk,</span>
                    <span class="l translit LatnLatnLatnLatnLatnLatn">kadi kinәsat kulit ikanaṅ,</span>
                    <span class="l translit LatnLatnLatnLatnLatnLatn">kayu malәṅis paḍa katisan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">iniṅәtiṅәt mamuhara kuṅ,</span>
                    <span class="l translit LatnLatnLatnLatnLatnLatn">kayunikanaṅ vana kusuma,</span>
                    <span class="l translit LatnLatnLatnLatnLatnLatn">dadi maṅadәg sira sakarәṅ,</span>
                    <span class="l translit LatnLatnLatnLatnLatnLatn">ri pәtәṅ ikaṅ kayu rumahab.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>24. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">saṅ hyaṅ candra mavā sira manәṅah,</span>
                    <span class="l translit LatnLatnLatnLatnLatnLatn">maṅkin sə̄k tikanaṅ kusuma katon,</span>
                    <span class="l translit LatnLatnLatnLatnLatnLatn">aṅhiṅ pakṣi munīṅ kayu maruhur,</span>
                    <span class="l translit LatnLatnLatnLatnLatnLatn">vūt būt ḍok muni riṅ kuvuṅ abәluk.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">rәsrәsniṅn karәṅə̄ mamәdimәdi,</span>
                    <span class="l translit LatnLatnLatnLatnLatnLatn">pyakpyakniṅ kamanak muni madulur,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ṭokṭokan hana kiñjәṅ avurahan,</span>
                    <span class="l translit LatnLatnLatnLatnLatnLatn">ṅūk ṅūk ṅok svaraniṅ kuvuk abәluk.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sakvehniṅ sakaton mamuhara rәs,</span>
                    <span class="l translit LatnLatnLatnLatnLatnLatn">paṇḍan voṅ binabad mati magәlar,</span>
                    <span class="l translit LatnLatnLatnLatnLatnLatn">rantan rambat ikaṅ gaḍuṅ umure,</span>
                    <span class="l translit LatnLatnLatnLatnLatnLatn">baṅbaṅniṅ katirah paḍa ravayan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kandәl tvasnya tumūt milu kaḍavut,</span>
                    <span class="l translit LatnLatnLatnLatnLatnLatn">kumbaṅ maṅhrәṅ i duryanika mati,</span>
                    <span class="l translit LatnLatnLatnLatnLatnLatn">vokvok jaṅgut i saṅ ṛsi rumave,</span>
                    <span class="l translit LatnLatnLatnLatnLatnLatn">kaknyāṅanti ri paṅnikaṅ asana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">suṅsaṅ vok variṅinya pәtәṅ ri sor,</span>
                    <span class="l translit LatnLatnLatnLatnLatnLatn">kalvaṅ rambat ikāṅgәlari tumāp,</span>
                    <span class="l translit LatnLatnLatnLatnLatnLatn">lvir pәṇḍәm vvad ikaṅ kayu suminaṅ,</span>
                    <span class="l translit LatnLatnLatnLatnLatnLatn">mambə̄ gandhanikaṅ kusuma rurū.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">robrobniṅ camarākusak asikan,</span>
                    <span class="l translit LatnLatnLatnLatnLatnLatn">tuṅgakniṅ maṅunәṅ hana sapupu,</span>
                    <span class="l translit LatnLatnLatnLatnLatnLatn">bātbātniṅ kәkәbeәt maburu namuk,</span>
                    <span class="l translit LatnLatnLatnLatnLatnLatn">kәmbaṅniṅ taravarṣa kadi taṅan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kamvāgan masәkar kadi banara,</span>
                    <span class="l translit LatnLatnLatnLatnLatnLatn">rampal ron iṅ aśoka lumalayan,</span>
                    <span class="l translit LatnLatnLatnLatnLatnLatn">haṅrәṅgәk sәminiṅ tahәn atuha,</span>
                    <span class="l translit LatnLatnLatnLatnLatnLatn">priṅyākiṅ kumisik tәkapiṅ aṅin.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">malvā ronya malad taṅ ilatilat,</span>
                    <span class="l translit LatnLatnLatnLatnLatnLatn">kayvāgə̄ṅ ḍumavaṅḍavaṅ aluhur,</span>
                    <span class="l translit LatnLatnLatnLatnLatnLatn">raṅrə̄ lvirnika rakṣasa gumuruh,</span>
                    <span class="l translit LatnLatnLatnLatnLatnLatn">molah lvir maṅigәl tәkapiṅ aṅin.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">valyāgə̄ṅ mamilәt makaramayan,</span>
                    <span class="l translit LatnLatnLatnLatnLatnLatn">krūra lvir masavit makasalivәt,</span>
                    <span class="l translit LatnLatnLatnLatnLatnLatn">taṅkil varṇa kaluṅkaluṅ anәṅah,</span>
                    <span class="l translit LatnLatnLatnLatnLatnLatn">bə̄bə̄ṅkah paḍaniṅ valuh aputih.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">buṅbuṅniṅ pahatan makakalar,</span>
                    <span class="l translit LatnLatnLatnLatnLatnLatn">sandiṅnyā pataraṅ gigir atәhәr,</span>
                    <span class="l translit LatnLatnLatnLatnLatnLatn">grot grot grit svaraniṅ kayu masalit,</span>
                    <span class="l translit LatnLatnLatnLatnLatnLatn">paṅnyārok kalavan kayu tahulan.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>25. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tan ṅehniṅ sakaton paḍāmuhara rəs təkapnira manon</span>
                    <span class="l translit LatnLatnLatnLatnLatnLatn">luṅhā lampah irāṅavetan aṅalor hatūt alas agə̄ṅ</span>
                    <span class="l translit LatnLatnLatnLatnLatnLatn">ṅkāne kakrəpaniṅ səkar hana ta teja kādbhuta ṅadəg</span>
                    <span class="l translit LatnLatnLatnLatnLatnLatn">lāvan sodamanīndracāpa mamilət prabhānya kuməñar</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">suṇḍul iṅ raviloka digdaha savaṅ sənə̄nya dumilah</span>
                    <span class="l translit LatnLatnLatnLatnLatnLatn">saṅ hyaṅ lek makucəm kasənvan abirū kadi pva sumurup</span>
                    <span class="l translit LatnLatnLatnLatnLatnLatn">lāvan puṣpa sumamburat jənu sugandha kasturi miṅiṅ</span>
                    <span class="l translit LatnLatnLatnLatnLatnLatn">ndan devī makateja maṅkana dudugnya maṅhibəki rāt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hyaṅhyaṅniṅ puri miṅgat iṅ vəṅi sirān haneṅ girivana</span>
                    <span class="l translit LatnLatnLatnLatnLatnLatn">rīndraprastha ta rakva saṅkanira deva sūkṣmavanita</span>
                    <span class="l translit LatnLatnLatnLatnLatnLatn">miṅgat deni kadurnayān nṛpati pāṇḍavālah anita</span>
                    <span class="l translit LatnLatnLatnLatnLatnLatn">hetunyān dadi rūkṣa taṅ puri hilaṅ təkap saṅ alalis</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yekā mār hati saṅ dhanañjaya manon surūpa yuvatī</span>
                    <span class="l translit LatnLatnLatnLatnLatnLatn">hyaṅ śrī nora ta len hiḍəpnira tanora mānuṣa tuvi</span>
                    <span class="l translit LatnLatnLatnLatnLatnLatn">lakṣmīniṅ pura katvaṅ iṅ ratu sinūkṣma nitya riṅ ati</span>
                    <span class="l translit LatnLatnLatnLatnLatnLatn">yekān bhakti maṅastuti suranarendra yatna humarək</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“oṃ śrī ratnapurī nihan mara kabhaktin i ṅhulun agə̄ṅ</span>
                    <span class="l translit LatnLatnLatnLatnLatnLatn">“nityāṅimpunakən ləbūni caraṇanta saṅ śriyamaya</span>
                    <span class="l translit LatnLatnLatnLatnLatnLatn">“saṅ hyaṅ lot pinakātma sāriniṅ acintya nitya tinutur</span>
                    <span class="l translit LatnLatnLatnLatnLatnLatn">“sūkṣmālit maganal panəmbah i manəhta yeki huniṅan”</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nān liṅ saṅ nṛpaputra saṅ hyaṅ ikanaṅ kaḍatvan avarah</span>
                    <span class="l translit LatnLatnLatnLatnLatnLatn">“saṅkeṅ rājya vita ṅhulun munus avakpatan kahuniṅan</span>
                    <span class="l translit LatnLatnLatnLatnLatnLatn">“de saṅ pāṇḍava tan rumakṣa saviśeṣa riṅ kadi kami</span>
                    <span class="l translit LatnLatnLatnLatnLatnLatn">“durnītiṅ karatun kəneṅ dyuta vikalpa tan tuhu viku</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“vruh tākun kita saṅ dhanañjaya kinon mareṅ girivana</span>
                    <span class="l translit LatnLatnLatnLatnLatnLatn">“metānugraha riṅ vukir gumavayaṅ tapabrata gəgə̄n</span>
                    <span class="l translit LatnLatnLatnLatnLatnLatn">“atyanteki giraṅku dentānaku satya bhakti makaka</span>
                    <span class="l translit LatnLatnLatnLatnLatnLatn">“astu hyaṅ kiraṭāṅanugrahanaṅ astrarāja ri kita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“yan sampun kita siddha riṅ giri təkap bhaṭāra karaṇa</span>
                    <span class="l translit LatnLatnLatnLatnLatnLatn">“ṅkā tākun maluyeṅ purinta muvaha ṅhulun hyaṅanikā</span>
                    <span class="l translit LatnLatnLatnLatnLatnLatn">“rakṣa pvāku təkapta riṅ hayu maran rumakṣa ri kita</span>
                    <span class="l translit LatnLatnLatnLatnLatnLatn">“sakvehniṅ magave prapañca ri hatinta tan valuyana</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“dentāṅrakṣa śarīra hayva ta madāvamāna ri hati</span>
                    <span class="l translit LatnLatnLatnLatnLatnLatn">“āpan saṅkanikaṅ musuh juga ri citta tan hana vaneh</span>
                    <span class="l translit LatnLatnLatnLatnLatnLatn">“ya ṅke yuktinikaṅ maveh lara lavan sukhāparimita</span>
                    <span class="l translit LatnLatnLatnLatnLatnLatn">“byaktanyā ri yave daləm pajuritan saṅ uttamanaya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“vāhyādhyātmika taṅ tutur ya pahayunta hayva malupa</span>
                    <span class="l translit LatnLatnLatnLatnLatnLatn">“maṅke mvaṅ ri patinta yeka ta pasārasārana tikā</span>
                    <span class="l translit LatnLatnLatnLatnLatnLatn">“yapvan sāk ri yave daləm sahananiṅ musuh paravaśa</span>
                    <span class="l translit LatnLatnLatnLatnLatnLatn">“kesyan taṅ bhuvanekavīra ratu cakravarti saphala</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>26. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“hana musuh riṅ amet sukhaniṅ dadi</span>
                    <span class="l translit LatnLatnLatnLatnLatnLatn">“daśamalādimalāmal alit mətu</span>
                    <span class="l translit LatnLatnLatnLatnLatnLatn">“ mala limaṅ lali lolita met lara</span>
                    <span class="l translit LatnLatnLatnLatnLatnLatn">“tamah anūt malulut ri rajah tumūt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“ya tumuvuh maṅikū rikanaṅ dadi</span>
                    <span class="l translit LatnLatnLatnLatnLatnLatn">“dadi dadinya daridra lanāṅdasih</span>
                    <span class="l translit LatnLatnLatnLatnLatnLatn">“daśamale tama mukti matuṅgalan</span>
                    <span class="l translit LatnLatnLatnLatnLatnLatn">“lara viyoga maganti magantuṅan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“tiga tinūt ya dumehnya lulū tumūt</span>
                    <span class="l translit LatnLatnLatnLatnLatnLatn">“ya dadiniṅ tiga tan sah ikāṅlare</span>
                    <span class="l translit LatnLatnLatnLatnLatnLatn">“lara lapā laraniṅ viṣayāviṣa</span>
                    <span class="l translit LatnLatnLatnLatnLatnLatn">“viṣa bisanya maveh laraniṅ dadi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“dadi tumūt satuvuhnikanaṅ dadi</span>
                    <span class="l translit LatnLatnLatnLatnLatnLatn">“paḍa pəjah ketikaṅ mala kaśmala</span>
                    <span class="l translit LatnLatnLatnLatnLatnLatn">“dadi təkeṅ mṛga pakṣi laṭāṅkura</span>
                    <span class="l translit LatnLatnLatnLatnLatnLatn">“kala kaṭuṅka dumehnya kapātaka</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">.” kapana taṅ mala kaśmala kaṇḍəha</span>
                    <span class="l translit LatnLatnLatnLatnLatnLatn">“saha sakeṅ tiga niṣkala mantəna</span>
                    <span class="l translit LatnLatnLatnLatnLatnLatn">“taha si maṅkin ikā mala lot mətu</span>
                    <span class="l translit LatnLatnLatnLatnLatnLatn">“avak ikaṅ tiga hetunikān tumūt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“tiga lanāməpəkiṅ sajagat kabeh</span>
                    <span class="l translit LatnLatnLatnLatnLatnLatn">“tiga dumehnya kapāpanikaṅ sarāt</span>
                    <span class="l translit LatnLatnLatnLatnLatnLatn">“tiga mamukti hajəṅ sukhaniṅ dadi</span>
                    <span class="l translit LatnLatnLatnLatnLatnLatn">“tiga dumehnya lanāhuripiṅ dadi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hurip ikaṅ dadi māvak ikaṅ tamah</span>
                    <span class="l translit LatnLatnLatnLatnLatnLatn">“tamah ikaṅ dadi tan varəg iṅ sukha</span>
                    <span class="l translit LatnLatnLatnLatnLatnLatn">“sukha pinetnyan aṅel mahas iṅ paran</span>
                    <span class="l translit LatnLatnLatnLatnLatnLatn">“paran i saṅkanikaṅ dadi tan katon</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“hana ta rūpa tumūt sumaput malit</span>
                    <span class="l translit LatnLatnLatnLatnLatnLatn">“alit acintya ya mor iṅ acintya ya</span>
                    <span class="l translit LatnLatnLatnLatnLatnLatn">“ya ta samar manamar manilib vulat</span>
                    <span class="l translit LatnLatnLatnLatnLatnLatn">“vulat ikaṅ matitis kasilib luput</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“luput ikaṅ taya pakṣa maluy tiga</span>
                    <span class="l translit LatnLatnLatnLatnLatnLatn">“tiga maluy ta ya rūpa katon māvak</span>
                    <span class="l translit LatnLatnLatnLatnLatnLatn">“avak ikaṅ sapəṭik maluyeṅ katon</span>
                    <span class="l translit LatnLatnLatnLatnLatnLatn">“ikaṅ anon ya maṅandəl i tan katon</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“syapa katon satinonika saṅ manon</span>
                    <span class="l translit LatnLatnLatnLatnLatnLatn">“syapa manon magave paraniṅ manon</span>
                    <span class="l translit LatnLatnLatnLatnLatnLatn">“sira jugeki tumon sipi tan katon</span>
                    <span class="l translit LatnLatnLatnLatnLatnLatn">“sahananiṅ sakaton kahanan manon</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“ndi parananta yadin lepasekihən</span>
                    <span class="l translit LatnLatnLatnLatnLatnLatn">“ləpasa mokṣa tikāṅhiṅ ikaṅ təmən</span>
                    <span class="l translit LatnLatnLatnLatnLatnLatn">“ndi parananta yadin si ləpas təmən</span>
                    <span class="l translit LatnLatnLatnLatnLatnLatn">“ndi ta si mokṣa paranya ditāləpas</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“hana sireki vicakṣaṇa paṇḍita</span>
                    <span class="l translit LatnLatnLatnLatnLatnLatn">“rva madulur maṅucap ta kamokṣakan</span>
                    <span class="l translit LatnLatnLatnLatnLatnLatn">“saviji saṅ maharəp ləpaseṅ dadi</span>
                    <span class="l translit LatnLatnLatnLatnLatnLatn">“saviji saṅ maharəp maluyeṅ dadi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“rasana teka vuvusnira tan salah</span>
                    <span class="l translit LatnLatnLatnLatnLatnLatn">“paḍa ta vastunikaṅ kaharəpnika</span>
                    <span class="l translit LatnLatnLatnLatnLatnLatn">“ndi kahananta yadin ləpaseṅ dadi</span>
                    <span class="l translit LatnLatnLatnLatnLatnLatn">“ndi kahananta yadin maluyeṅ dadi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">.”iṅətiṅət katikin hananiṅ dadi</span>
                    <span class="l translit LatnLatnLatnLatnLatnLatn">iṅətiṅət katikin huripiṅ dadi</span>
                    <span class="l translit LatnLatnLatnLatnLatnLatn">iṅətiṅət katikin huripiṅ hurip</span>
                    <span class="l translit LatnLatnLatnLatnLatnLatn">iṅətakən ta huripta məne hilaṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kadi bavaṅ baṅ ikaṅ kinulit pinet</span>
                    <span class="l translit LatnLatnLatnLatnLatnLatn">“ndi tuduhən ta vijinya ya tan hana</span>
                    <span class="l translit LatnLatnLatnLatnLatnLatn">“saṅ aṅaran si bavaṅ hana len hilaṅ</span>
                    <span class="l translit LatnLatnLatnLatnLatnLatn">“muvah ikān tanəmən mətu taṅ hurip.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“hurip ikaṅ dadi sambhava yan katon</span>
                    <span class="l translit LatnLatnLatnLatnLatnLatn">“hurip ikaṅ dadi yan vətu tan lanā</span>
                    <span class="l translit LatnLatnLatnLatnLatnLatn">“kadi vulan katikaṅ dadi tan pahi</span>
                    <span class="l translit LatnLatnLatnLatnLatnLatn">“alit agə̄ṅ satitahnya tumūt mətu</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vahu tumaṅgal ikaṅ yaśa kāyika</span>
                    <span class="l translit LatnLatnLatnLatnLatnLatn">“daśaparārtha kapiṅpituniṅ vulan</span>
                    <span class="l translit LatnLatnLatnLatnLatnLatn">“tapa samādhi ya pūrṇama tan kalen</span>
                    <span class="l translit LatnLatnLatnLatnLatnLatn">“adika madhya kaniṣṭha tikaṅ hayu</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“ndi ta hurənta yadin maharəp sukha</span>
                    <span class="l translit LatnLatnLatnLatnLatnLatn">“paḍa mamukti tikaṅ pagave kabeh</span>
                    <span class="l translit LatnLatnLatnLatnLatnLatn">“kadi tahən vinaduṅ pinəraṅ pinet</span>
                    <span class="l translit LatnLatnLatnLatnLatnLatn">“sapaməraṅnya tikāntuk ikāṅalap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“mataṅ ikaṅ gavayən hayu tan madoh</span>
                    <span class="l translit LatnLatnLatnLatnLatnLatn">“hana riṅ aṅga tikaṅ pahayun təmən</span>
                    <span class="l translit LatnLatnLatnLatnLatnLatn">“ya ta pamə̄ṅa huripta ya sādhana</span>
                    <span class="l translit LatnLatnLatnLatnLatnLatn">“luput ikaṅ hayu yan hinələmhələm</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“ləkasananta tikaṅ si ləkas təpət</span>
                    <span class="l translit LatnLatnLatnLatnLatnLatn">“sagavayənta yadin luməkas təpət</span>
                    <span class="l translit LatnLatnLatnLatnLatnLatn">“təpətananta tikaṅ vəkasiṅ təpət</span>
                    <span class="l translit LatnLatnLatnLatnLatnLatn">“maran avas parananta məne ləpas</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>27. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“hana teki muvah pituturku rəṅə̄n</span>
                    <span class="l translit LatnLatnLatnLatnLatnLatn">“si suyodhana motus amet ri kita</span>
                    <span class="l translit LatnLatnLatnLatnLatnLatn">“ruməṅə̄ ri layat nṛpatin patapa</span>
                    <span class="l translit LatnLatnLatnLatnLatnLatn">“ya nimittanikān paṅupāya hala</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri huvusnira mājar ikaṅ rahayu</span>
                    <span class="l translit LatnLatnLatnLatnLatnLatn">dadi sūkṣma ta saṅ hyaṅ amiśra taya</span>
                    <span class="l translit LatnLatnLatnLatnLatnLatn">nṛpaputra maṅañjali riṅ gagana</span>
                    <span class="l translit LatnLatnLatnLatnLatnLatn">kadi riṅ svapəneki katonanira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri huvusnira maṅkana yatna ta saṅ</span>
                    <span class="l translit LatnLatnLatnLatnLatnLatn">nṛpaputra madan sira śīghra madəg</span>
                    <span class="l translit LatnLatnLatnLatnLatnLatn">maṅalor sira tūt gunuṅ ardha sukət</span>
                    <span class="l translit LatnLatnLatnLatnLatnLatn">kasasar kavave təpiniṅ vulusan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tasika arja lәyәp masamīpa gunuṅ</span>
                    <span class="l translit LatnLatnLatnLatnLatnLatn">bañuniṅ giri sarva pavitra tumus</span>
                    <span class="l translit LatnLatnLatnLatnLatnLatn">mapuput paḍa tīrtha ya konәṅunәṅ</span>
                    <span class="l translit LatnLatnLatnLatnLatnLatn">humilī mahәniṅ lumajur maṅalor</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">katәhak bañuniṅ tasik ardha lәṅәṅ</span>
                    <span class="l translit LatnLatnLatnLatnLatnLatn">tәkap iṅ bañu madrәs avah gumuruh</span>
                    <span class="l translit LatnLatnLatnLatnLatnLatn">dinәlәṅ ri vәkasnya lәṅit kumusuh</span>
                    <span class="l translit LatnLatnLatnLatnLatnLatn">kadi megha samar ya pәtәṅ sumaput</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">arunodaya sə̄ṅnya mabaṅ makuniṅ</span>
                    <span class="l translit LatnLatnLatnLatnLatnLatn">mәtu saṅka rikaṅ bañu rūpanika</span>
                    <span class="l translit LatnLatnLatnLatnLatnLatn">kadi cakra murub mavәlu dumilah</span>
                    <span class="l translit LatnLatnLatnLatnLatnLatn">sumurup ta bhaṭāra vulan makucәṁ</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>28. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ya katon lәyәpiṅ pasir amuhara lәṅlәṅ anambәhi kuṅ,</span>
                    <span class="l translit LatnLatnLatnLatnLatnLatn">kalavan gәrәh iṅ patәr akәtәr agәntәr aṅanti rәmәṅ,</span>
                    <span class="l translit LatnLatnLatnLatnLatnLatn">ri pәtuṅnya namutnamut aṅәḍapa mukṣa kilatnya tinon,</span>
                    <span class="l translit LatnLatnLatnLatnLatnLatn">kadi mukṣa hiḍepniṅ umulat i vәkasnya lәṅit dinәlə̄.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ana teki karaṅnya ri tәṅah aṅadәg kadi nūṣa katon,</span>
                    <span class="l translit LatnLatnLatnLatnLatnLatn">lagi mukṣa minukṣaniṅ alun aṅasut kadi reka samar,</span>
                    <span class="l translit LatnLatnLatnLatnLatnLatn">kumәḍap ketikaṅ bañu maṅipakipak ri tәpinya lanā,</span>
                    <span class="l translit LatnLatnLatnLatnLatnLatn">mahirәṅ kadi kәmbaṅiṅ ahayu samar pinupurpupuran.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hanānuṅ makaraṅ liman asәmu lәyәp malalәh ya tinon</span>
                    <span class="l translit LatnLatnLatnLatnLatnLatn">ika ganya parantiniṅ amati laṅə̄ lumabuh riṅ alun</span>
                    <span class="l translit LatnLatnLatnLatnLatnLatn">makacihna parabnya sumәlap i karaṅnya lavan lәpihan</span>
                    <span class="l translit LatnLatnLatnLatnLatnLatn">hana ṅāri kasaṅnika kadi minahā ya sinampirakәn</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri tәpinya pasirpasir agәlar i sor pasuṅiṅ piḍaḍa,</span>
                    <span class="l translit LatnLatnLatnLatnLatnLatn">karitipni karaṅnya hana matәbalan mabavaṅbavaṅan,</span>
                    <span class="l translit LatnLatnLatnLatnLatnLatn">harәmis makupaṅkupaṅ ahuvuruvuṅ makәraṅ matirәm</span>
                    <span class="l translit LatnLatnLatnLatnLatnLatn">paṅisisni sahiṅsahiṅ ika padulur dana kampad ika</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri parasnya paraṅ paruṅ aguhaguhā hana katka tikā</span>
                    <span class="l translit LatnLatnLatnLatnLatnLatn">hana pakṣi guruṇḍaya lagi masәsәh ya karaṅkaraṅan</span>
                    <span class="l translit LatnLatnLatnLatnLatnLatn">maṅaluṅ baḍavaṅnya ri tәpi hana pās vayavak vuhaya,</span>
                    <span class="l translit LatnLatnLatnLatnLatnLatn">kumәlәm savaneh hana kadi maṅuṅap ya mucul sakarәṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sahaneṅ tәpiniṅ pasir amuhara rāmya yadin caritan,</span>
                    <span class="l translit LatnLatnLatnLatnLatnLatn">maṅavetan ikaṅ lakunira ta saṅ ārya matūt pasisi,</span>
                    <span class="l translit LatnLatnLatnLatnLatnLatn">hana paṇḍan aṅuṅkuli paraṅan arәs ya tinon alaṅə̄,</span>
                    <span class="l translit LatnLatnLatnLatnLatnLatn">pamilәtni gaḍuṅnya mamәkasi puḍaknya rurū kasirir.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri vәkasnya śilā śayana kayu manisnya maṅə̄bi matis,</span>
                    <span class="l translit LatnLatnLatnLatnLatnLatn">kamuniṅ kayu teja mәnur asana cāmpaka len surabhi,</span>
                    <span class="l translit LatnLatnLatnLatnLatnLatn">kadi tāman apūrṇa lәyәpika maṅuṅkuli rāmya lәṅәṅ,</span>
                    <span class="l translit LatnLatnLatnLatnLatnLatn">ana teki katon tәkapira kadi deva samar tan avās.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hyaṅ anaṅga sireki haməṅaməṅ i daśanikaṅ vulusan</span>
                    <span class="l translit LatnLatnLatnLatnLatnLatn">kalavan kalulutnira saṅ ahayu nora maḍeṅ amanis</span>
                    <span class="l translit LatnLatnLatnLatnLatnLatn">sira saṅ kadiniṅ kusuma salaga nāma ratih vinuvus</span>
                    <span class="l translit LatnLatnLatnLatnLatnLatn">dinulur sira deniṅ amaraduhitā pamuput riṅ arūm.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>29. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sәḍәṅnira bhaṭāra manmatha kapaṅgih amәṅamәṅ i deśaniṅ pasir,</span>
                    <span class="l translit LatnLatnLatnLatnLatnLatn">tәkap nṛpatipura yekān atәtәg sira ḍatәṅa ri saṅ manobhava,</span>
                    <span class="l translit LatnLatnLatnLatnLatnLatn">ya hetunira yan paṅanti sakarәṅ maṅiṅәtakәn aliṇḍuṅan kayu,</span>
                    <span class="l translit LatnLatnLatnLatnLatnLatn">sinoṅaniṅ aśoka ronya rumahab kahananira manon ndatan tinon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">jәṅәr tvas ira saṅ dhanañjaya manon vvaṅ ahayu tuvi tan pasiṅsiṅan,</span>
                    <span class="l translit LatnLatnLatnLatnLatnLatn">mukhanya gumavaṅ manisni pamatanyan alaris aluṅid liriṅnikā,</span>
                    <span class="l translit LatnLatnLatnLatnLatnLatn">lәmәsni paṅavaknya mambәt aṅәlih lumakulaku mapet raras hati,</span>
                    <span class="l translit LatnLatnLatnLatnLatnLatn">tapihnya kasirirsirir kadi mahā tinunatuna miṅismiṅis katon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">apan yan ucapәn rarasnyan apaṅus dalu hayunira tan kәnenusīr,</span>
                    <span class="l translit LatnLatnLatnLatnLatnLatn">luput pinahiḍәp tuneṅ aṅәnaṅәn lәvu nener ika yan yan tiniṅhalan,</span>
                    <span class="l translit LatnLatnLatnLatnLatnLatn">muṅәr kaputuṅan tikәl tanah iṅ aṅguritakәn hayunya riṅ karas.</span>
                    <span class="l translit LatnLatnLatnLatnLatnLatn">mihat tәmahan aṅlәlәh sahananiṅ lukis amaḍamaḍā riṅ tulis.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vaneh hayunikā manisnyan inapus tәṅah ika tinulis bәbәdnikā,</span>
                    <span class="l translit LatnLatnLatnLatnLatnLatn">laṭinya mahirәṅ vajanya maputih tinikatika huvәlnikaṅ gәluṅ,</span>
                    <span class="l translit LatnLatnLatnLatnLatnLatn">matanya mabhirū tәpinya malaris vahu kinәlabakәn tikuṅ halis,</span>
                    <span class="l translit LatnLatnLatnLatnLatnLatn">titir liniriṅan tәkapniṅ alaṅə̄ lumaraṅi ya paṅruhun tika.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">paḍāṅalap ahurahuran sәkar anәmpal asana sapayuṅpayuṅ vuṅu,</span>
                    <span class="l translit LatnLatnLatnLatnLatnLatn">savitnya katirah mәnur ya tinatānya ri patah atajugtajug sәkar,</span>
                    <span class="l translit LatnLatnLatnLatnLatnLatn">gәluṅnya kinusutkusutnya minahā linukalukar inambәt iṅ vuhәl,</span>
                    <span class="l translit LatnLatnLatnLatnLatnLatn">mukhanya sinabuknya riṅ sarinikaṅ kusuma surabi maṅlare hati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ikaṅ saviji raśmiraśminika yan gumuyu vaśavaśitva riṅ manis,</span>
                    <span class="l translit LatnLatnLatnLatnLatnLatn">tәkanya hapaṅus pilih tuhatuhanya mamarahi mapet raras hati,</span>
                    <span class="l translit LatnLatnLatnLatnLatnLatn">tuvin vvaṅ amanis mapañjaṅ anipis tahu viṣaniṅ akuṅ mamātyani,</span>
                    <span class="l translit LatnLatnLatnLatnLatnLatn">titir pinakaśatruniṅ tapa lanā muruṅakәna samādhi saṅ viku.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">śilā śumayana paliṅgihanikā paḍa maṅurayakәn gәluṅ mәlәs,</span>
                    <span class="l translit LatnLatnLatnLatnLatnLatn">vaneh ta ya matuṅtuṅan paḍa silih rәṅu maṅucap agoṣṭhi tan humuṅ,</span>
                    <span class="l translit LatnLatnLatnLatnLatnLatn">hanāṅuvahi ken ikāṅirabakәn viruviruni tapihnya denalah,</span>
                    <span class="l translit LatnLatnLatnLatnLatnLatn">hanān kadi rare ndatan vavarәṅə̄ riṅ umulata ri polahiṅ katon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vaneh tiki mapet laṅə̄ gumuliṅ iṅ karaṅ arurub aśokapādapa,</span>
                    <span class="l translit LatnLatnLatnLatnLatnLatn">lәṅәṅ lumiyat iṅ pasir kadi mavor vәkas ika kalavan laṅitlaṅit,</span>
                    <span class="l translit LatnLatnLatnLatnLatnLatn">ikāna ri tәṅah katon kadi gunuṅ tikan alulun anambәr aṅrubuṅ,</span>
                    <span class="l translit LatnLatnLatnLatnLatnLatn">ya tekana tinonya lәṅlәṅ alaṅə̄ kadi kavi maṅikәt palambaṅa.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vaneh tumuruniṅ pasir paḍa mapiṅkas aburu surudiṅ ryakiṅ bañu,</span>
                    <span class="l translit LatnLatnLatnLatnLatnLatn">tumandaṅ aḍaḍapḍaḍap sәminikaṅ kayu manis atәvәktәvәk puḍak,</span>
                    <span class="l translit LatnLatnLatnLatnLatnLatn">tekaṅ halun agə̄ṅ tumampuh aṅusī riya dadi tәlәs katūtutan,</span>
                    <span class="l translit LatnLatnLatnLatnLatnLatn">tapihtapih ikā ya tātanya katon kadi mukha masaputsaput jamaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kunaṅ sira bhaṭāra manmatha lavan kalulut iran aliṅgih iṅ śilā,</span>
                    <span class="l translit LatnLatnLatnLatnLatnLatn">hanan kajәnәkan sinaṅhuluni kāsih ira saṅ araras kinaptyakәn,</span>
                    <span class="l translit LatnLatnLatnLatnLatnLatn">tәhәr kadi paluṅnikaṅ gaḍuṅ aṅol sәkar amilәt agantuṅan tәṅah,</span>
                    <span class="l translit LatnLatnLatnLatnLatnLatn">cucul vuhәl ikaṅ tapih tәkap i paṅharas i taṅanirāṅgamәl susu.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>30. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">lәṅәṅ alalәh tinon tәpinikaṅ pasir amuhara lәṅlәṅ iṅ mara,</span>
                    <span class="l translit LatnLatnLatnLatnLatnLatn">kadi tinatā hәninya matulis vinurivuri tәkapnikaṅ surud,</span>
                    <span class="l translit LatnLatnLatnLatnLatnLatn">hana lumarap katon kadi maṇik marakata kadi hintәnāhulap,</span>
                    <span class="l translit LatnLatnLatnLatnLatnLatn">kadi ta kuvuṅkuvuṅ sirat ikaṅ bañu kinәkar iṅ tejaniṅ ravi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kavәlas arәp huraṅnya mati kāsatәn anәlati salvāṅiṅ karaṅ,</span>
                    <span class="l translit LatnLatnLatnLatnLatnLatn">lagi pinaran titir tәkap ikaṅ sәmut adulur atūt pakis mure,</span>
                    <span class="l translit LatnLatnLatnLatnLatnLatn">kamahuripәn suṅutnya makәdal katitisani paśesaniṅ bañu,</span>
                    <span class="l translit LatnLatnLatnLatnLatnLatn">ikurikuriṅ paras paḍa lәvas hana mati kәna riṅ jariṅjariṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana maputih katon ri tәṅahiṅ pasir aṅәḍapi polahiṅ bañu,</span>
                    <span class="l translit LatnLatnLatnLatnLatnLatn">layariṅ amañjiṅ asraṅ anәṅah kadi gilagila mukṣa cet katon,</span>
                    <span class="l translit LatnLatnLatnLatnLatnLatn">tәkapiṅ aṅin lavan kusuh ikaṅ bañu maṅalunalun maṅampuhan,</span>
                    <span class="l translit LatnLatnLatnLatnLatnLatn">iniṅәtiṅәt hilaṅ kahidḍәpnya sahaja tiki yan katon muvah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana ta muvah katon niyata rāmyaniṅ aṅanutan hana aṅhuvushuvus,</span>
                    <span class="l translit LatnLatnLatnLatnLatnLatn">kumitikitir kәlabni paṅgavenya kapalipir i ḍuṅhus iṅ paraṅ,</span>
                    <span class="l translit LatnLatnLatnLatnLatnLatn">lagi kasәpәr karok lavan ikaṅ sәkar asana tibeṅ karaṅ taṅan,</span>
                    <span class="l translit LatnLatnLatnLatnLatnLatn">hana ta muvah katon pilihpilih bhanava rusak aṅaṇḍas iṅ karaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sahananikaṅ katon paḍa maveh turida ri manahiṅ vvaṅ aṅlәṅәṅ,</span>
                    <span class="l translit LatnLatnLatnLatnLatnLatn">nṛpasuta kapvaniṅ gati taṅeh manah ira ḍatәṅe prayojana,</span>
                    <span class="l translit LatnLatnLatnLatnLatnLatn">kajәnәkaneṅ laṅə̄ tәvas aṅel karakәtana ri rāmyaniṅ pasir,</span>
                    <span class="l translit LatnLatnLatnLatnLatnLatn">dadi humәnәṅ sirāṅaṅәnaṅәn ḍatәṅanira ri saṅ manobhava.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">dadi nṛpaputra śīghra maṅadәg ḍatәṅa ri kahanan manobhava,</span>
                    <span class="l translit LatnLatnLatnLatnLatnLatn">mavaraha doniran ḍatәṅa riṅ vukir agavaya siddhaniṅ tapa,</span>
                    <span class="l translit LatnLatnLatnLatnLatnLatn">karaṇaniran ḍatәṅ ri kahanan manasija tumuluy maṅastuti,</span>
                    <span class="l translit LatnLatnLatnLatnLatnLatn">dadi sira saṅ manobhava sumambut i luṅayani saṅ dhanañjaya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">uḍuh arini ṅhulun laki sabhāgya ta kita mapa taṅ prayojana,</span>
                    <span class="l translit LatnLatnLatnLatnLatnLatn">amәṅamәṅeṅ pasir karika saṅ nṛpati kadi mahā mapet laṅə̄,</span>
                    <span class="l translit LatnLatnLatnLatnLatnLatn">amarәṅi rāmyaniṅ masa kapat lumiyat ana ri rāmyaniṅ pasir,</span>
                    <span class="l translit LatnLatnLatnLatnLatnLatn">iṅәtiṅәtәn ta rāmyani pasirnya guritakәna de nṛpātmaja,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vuvusira saṅ manobhava saharṣa ṅuniyuni tikaṅ surāṅganā,</span>
                    <span class="l translit LatnLatnLatnLatnLatnLatn">nṛpasuta mājariṅ gati ri donanira yan inutusni saṅ kaka,</span>
                    <span class="l translit LatnLatnLatnLatnLatnLatn">lumәkasa maṅhyaṅeṅ giri sumeru gumavayakәnaṅ tapa brata,</span>
                    <span class="l translit LatnLatnLatnLatnLatnLatn">mvaṅ i kahilaṅniran kәna binañcana ya ta pavarahnirātәhәr.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>31. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">saṅ hyaṅ kāma sireki śīghra sumahur milu malara manahnirāṅrәṅə̄,</span>
                    <span class="l translit LatnLatnLatnLatnLatnLatn">maṅka pvāku nimittaniṅ ḍatәṅa riṅ giri gumavaya yoga len brata,</span>
                    <span class="l translit LatnLatnLatnLatnLatnLatn">antәnku ndya taṅ enakeki vuvusaṅkva ri kita bapa yogya rakṣanәn,</span>
                    <span class="l translit LatnLatnLatnLatnLatnLatn">āpan mevәh ikaṅ gunāmaraha riṅ hayu maṅinakaneṅ vvaṅ aṅrәṅə̄.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vyartha ṅvaṅ yan amuktya tan vruha ri mūlaniṅ anәmu sukhādi vīryavan,</span>
                    <span class="l translit LatnLatnLatnLatnLatnLatn">nirvvā ṅvaṅ matuduh maṅə̄ ya tan akirtya tulada tәkapniṅ aṅlәṅәṅ,</span>
                    <span class="l translit LatnLatnLatnLatnLatnLatn">tan rāmya maśarīra tan tulusa rūpa lituhayu vicakṣanāguṇa,</span>
                    <span class="l translit LatnLatnLatnLatnLatnLatn">nirdon ṅvaṅ viku tan vәnaṅ tulusa paṇḍita magavaya dharmasādhana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">akveh vvaṅ lumicin sumamyak aṅucap manayakәn i rusitniṅ akṣara,</span>
                    <span class="l translit LatnLatnLatnLatnLatnLatn">liṅnyājyamujit ndatan vruh i vәnaṅnika kadi laghәnāsavit sәkar,</span>
                    <span class="l translit LatnLatnLatnLatnLatnLatn">vyaktinyānuparәṅga bhūsana vuvusnira mәtu kadi luṅgahiṅ gaḍuṅ,</span>
                    <span class="l translit LatnLatnLatnLatnLatnLatn">ndan sūkṣmeki lәkasniran kadi tulis carita cinaritanya tan katon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">aṅhiṅ svarga jugā pinet paḍa mahurhuran aharәp amuktya riṅ sarāt,</span>
                    <span class="l translit LatnLatnLatnLatnLatnLatn">rāmyāniṅ mahulun mamās marabi yeka ta karaṇanikān mahas maṅel,</span>
                    <span class="l translit LatnLatnLatnLatnLatnLatn">tan vruh yan kadi robnikaṅ jaladhi tan tәhәra katәmu jātiniṅ sukha,</span>
                    <span class="l translit LatnLatnLatnLatnLatnLatn">tan meṅәt pva ya mūdha tan vruh i pamuktyanika sinaput iṅ rajah tamah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tṛṣṇāgə̄ṅ mamilәt ri saṅ manәmu bhoga karakәt ika yan tinamtaman,</span>
                    <span class="l translit LatnLatnLatnLatnLatnLatn">tan mantuk purihiṅ śarīra katәlәr tәkap i paṅapuy iṅ malendriya,</span>
                    <span class="l translit LatnLatnLatnLatnLatnLatn">kaṇḍәh deni kasaktiniṅ daśamalārurah aṅadәhi polahiṅ tiga,</span>
                    <span class="l translit LatnLatnLatnLatnLatnLatn">tan dva pvaṅ tumuvuh muvah mәtu cirinyan ahala mijiliṅ daśendriya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">mevәh saṅ vruhi mūlaniṅ dadi padumya hala hayu tinūtnya yan titah,</span>
                    <span class="l translit LatnLatnLatnLatnLatnLatn">lāvan saṅ vәnaṅ ekacitta ri sәḍәṅni patinira matiṅgaleṅ kriya,</span>
                    <span class="l translit LatnLatnLatnLatnLatnLatn">yuktinyan pasilihsilih gatinikaṅ hurip i hananikaṅ pamuktyana,</span>
                    <span class="l translit LatnLatnLatnLatnLatnLatn">tan tyāgā lumicinlicin ri hananiṅ tiga turuṅ apasah sakeṅ havak.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">dharmādhyakṣani saṅ caturjana ta saṅ ratu kumavaśākәn jagattraya,</span>
                    <span class="l translit LatnLatnLatnLatnLatnLatn">yan sāmpun sira riṅ śivāgama rumakṣa hayunira saṅ ārya paṇḍita,</span>
                    <span class="l translit LatnLatnLatnLatnLatnLatn">lāvan yan vruh i mūlaniṅ bhuvana vastuniṅ atapa mayajña śūnyatā,</span>
                    <span class="l translit LatnLatnLatnLatnLatnLatn">ṅke riṅ rājya paḍeki dharma patapan gatinika makabhuktya taṅ sarāt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nā liṅ saṅ hyaṅ anaṅga yeki sumahur nṛpatanaya saharṣa taṅ manah,</span>
                    <span class="l translit LatnLatnLatnLatnLatnLatn">āpan yeki nimittani ṅhulun ameta patapan amaṅiṣṭy anugraha,</span>
                    <span class="l translit LatnLatnLatnLatnLatnLatn">mahyun paṅgiha seṣṭiniṅ ratu vәnaṅ gumavayakәna dharmasādhana,</span>
                    <span class="l translit LatnLatnLatnLatnLatnLatn">yan labdhāvara de manәh kusumacāpa tәkapira bhaṭāra śaṅkara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">śrī dvepāyana teki saṅ paranani ṅhulun avaraha riṅ śivāgama,</span>
                    <span class="l translit LatnLatnLatnLatnLatnLatn">mvaṅ tekaṅ vukir indrakīla kahananya ya ta pavarahe ṅhulun tәmәn</span>
                    <span class="l translit LatnLatnLatnLatnLatnLatn">lāvan yan ana sambhavāṅavara donanika ya tika pājare ṅhulun,</span>
                    <span class="l translit LatnLatnLatnLatnLatnLatn">saṅ hyaṅ māsiha ri ṅhulun tumulusā varaha ri kahanan mahāmuni.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">liṅ saṅ pārtha maṅakṣamāṅasihasih mamalaku vinarah riṅ iṅgita,</span>
                    <span class="l translit LatnLatnLatnLatnLatnLatn">lavan dohnikaṅ indraparvata sakeṅ kahanan i patapan mahāmuni,</span>
                    <span class="l translit LatnLatnLatnLatnLatnLatn">yekan śīghra bhaṭāra kāma mavarah ri kahananikaṅ indraparvata,</span>
                    <span class="l translit LatnLatnLatnLatnLatnLatn">vetan deśanikā mәnәr kadi bahitra kumurәb ahirәṅ magə̄ṅ katon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">lor vetan sakariṅ girīndra hana pājaran arәcәp apūrva riṅ halәp,</span>
                    <span class="l translit LatnLatnLatnLatnLatnLatn">śrī devapāyana saṅ maṅanti pinakādi sinamayanira hyaṅ īsvara,</span>
                    <span class="l translit LatnLatnLatnLatnLatnLatn">yogyānuṅ dunuṅәn pavitra paraniṅ kadi kita gumave parakrama,</span>
                    <span class="l translit LatnLatnLatnLatnLatnLatn">tan vvaṅ len sira de nәpātmaja vәnaṅ mavaraha sira riṅ śivāgama.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>32. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vantәn rākṣasa murka śisyanira dug durgā bhaṭārīśvarī,</span>
                    <span class="l translit LatnLatnLatnLatnLatnLatn">ndan tatkālaniran pamet ri tәmahan saṅ hyaṅ gaṇan paṅdadi</span>
                    <span class="l translit LatnLatnLatnLatnLatnLatn">saṅke krodhanirāṅuhuh pәpәt ikaṅ brahmāṇḍa kāṇḍәg sivak,</span>
                    <span class="l translit LatnLatnLatnLatnLatnLatn">ṅkā tekān umijil sake liḍah irākrak ghurṇitaṅ rāt kabeh.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ndān sampun makanāma saṅ nalamala kyātīṅ jagat digjaya,</span>
                    <span class="l translit LatnLatnLatnLatnLatnLatn">tan mātya pva ya deniṅ astra ṅuniveh deniṅ suraṅgādhipa,</span>
                    <span class="l translit LatnLatnLatnLatnLatnLatn">mvaṅ vyāghrāsurasiṅha len kala piśācā mṛtyu siṅ kādbhuta,</span>
                    <span class="l translit LatnLatnLatnLatnLatnLatn">tan deniṅ ratu saktiman ṅuniṅuni yakṣāgni len kiṅkara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ṅūni tattvanikaṅ kaśaktin i kiteṅ rāt yan pamatyaṅ kala,</span>
                    <span class="l translit LatnLatnLatnLatnLatnLatn">sakvehniṅ kulavarga dānava kabeh śīrnā ta denteṅ jagat,</span>
                    <span class="l translit LatnLatnLatnLatnLatnLatn">yeka krodha ta yāṅrәṅə̄ ri kahanantā śakti vānīṅ kala,</span>
                    <span class="l translit LatnLatnLatnLatnLatnLatn">yekā mahyun aṅadva śakti kalavan rakryan hәlәm riṅ kali,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ndān devīsira saṅ mataṅguh iriyā tan vәtva riṅ dvāpara,</span>
                    <span class="l translit LatnLatnLatnLatnLatnLatn">ṅhiṅ yan riṅ kali yeki yan mijila saṅkeṅ śūnyatā liṅnira,</span>
                    <span class="l translit LatnLatnLatnLatnLatnLatn">hetunyan humәnәṅ sahiṣṇu sakarәṅ maṅher tәkaniṅ kali,</span>
                    <span class="l translit LatnLatnLatnLatnLatnLatn">byaktan vәetva hәlәm ri kālani madantāmatyanārinta ya.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>33. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">si nalamalā tәhәr tiga śirahnya paḍāsavala,</span>
                    <span class="l translit LatnLatnLatnLatnLatnLatn">ikaṅ i tәṅәn bhagādhipa śirahnya ya tulya gәlap,</span>
                    <span class="l translit LatnLatnLatnLatnLatnLatn">ikaṅ i kivan kadi bhaṭāra gana paṅuhah,</span>
                    <span class="l translit LatnLatnLatnLatnLatnLatn">ikaṅ i tәṅah kalāṅamahamah kadi siṅha jaya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">avak ahirәṅ magə̄ṅ kadi gunuṅ sinusun maruhur,</span>
                    <span class="l translit LatnLatnLatnLatnLatnLatn">mata kadi sūrya ya vәtu mābaṅ dumilah mapanas,</span>
                    <span class="l translit LatnLatnLatnLatnLatnLatn">latulatu kādbhutākrәp ahirәṅ ta halisnya sukәt,</span>
                    <span class="l translit LatnLatnLatnLatnLatnLatn">vivaranikaṅ hiruṅ kadi guhā paḍa bhīsana ya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kadi bәlahiṅ lәmah tutuk ikān umaṅaṅ malapā,</span>
                    <span class="l translit LatnLatnLatnLatnLatnLatn">maṅaladalad liḍahnya kadi bahni murub dumilah,</span>
                    <span class="l translit LatnLatnLatnLatnLatnLatn">silih alivat siyuṅnya kadi cāpa surādhipa ya,</span>
                    <span class="l translit LatnLatnLatnLatnLatnLatn">kadi bañuniṅ kavah pilapilunya mabə̄ mahaṅi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kumis araverave kadi ḍukut sukәtiṅ pasisī,</span>
                    <span class="l translit LatnLatnLatnLatnLatnLatn">kadi bәlahiṅ paraṅ paruṅ ikaṅ mūkha tulya karaṅ,</span>
                    <span class="l translit LatnLatnLatnLatnLatnLatn">kadi layariṅ baluk limaṅ atus taliṅanya katon,</span>
                    <span class="l translit LatnLatnLatnLatnLatnLatn">kadi pusәriṅ pasir lyaṅ i kapə̄nya pәṅuṅ madalәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kadi jaladākәlin kәlәn atə̄b tika romanika,</span>
                    <span class="l translit LatnLatnLatnLatnLatnLatn">kadi siluk iṅ pasir dūni mukhanya karalkaralәn,</span>
                    <span class="l translit LatnLatnLatnLatnLatnLatn">yar aṅәnaṅәn riyā ṅvaṅ umaras kumәtәr tan aris,</span>
                    <span class="l translit LatnLatnLatnLatnLatnLatn">kadi ta bhaṭāra rudra ri sәḍәṅnira nṛṣṭi jagat.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">gaganacarāṅlayaṅ kadi ta vāhana rūpanikā,</span>
                    <span class="l translit LatnLatnLatnLatnLatnLatn">vәnaṅ aḍәmit hanan vәnaṅ agə̄ṅ ya sakahyunikā,</span>
                    <span class="l translit LatnLatnLatnLatnLatnLatn">kadi ta gәrәh savranya karәṅə̄ prakaṭā gumuruh,</span>
                    <span class="l translit LatnLatnLatnLatnLatnLatn">kadi ta ya rāvanāṅamahamah ri bhaṭāra hari.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana ri tәlәṅnikaṅ jaladhi yeka dumeh ya taya,</span>
                    <span class="l translit LatnLatnLatnLatnLatnLatn">sahanahaneṅ tasik ya pinaranya tatan matakut,</span>
                    <span class="l translit LatnLatnLatnLatnLatnLatn">ri punuk ikaṅ karaṅ juga yeka parantinikā,</span>
                    <span class="l translit LatnLatnLatnLatnLatnLatn">ya tika dumeh ya tan hana kapaṅgiha de nṛpati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kunaṅ iki tattva bhūtanika yan hilaṅeṅ samara,</span>
                    <span class="l translit LatnLatnLatnLatnLatnLatn">hana luṅid iṅ śivasmṛti vajanya ya cintamaṇi,</span>
                    <span class="l translit LatnLatnLatnLatnLatnLatn">niyata matīriyāṅ duki sәḍәṅniṅ aṅuñci pәpәt,</span>
                    <span class="l translit LatnLatnLatnLatnLatnLatn">hana panulaktulak tala ṅaranya vәnaṅ paṅalah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">niyata hilaṅnya deniṅ asamādhi ya cintamaṇi,</span>
                    <span class="l translit LatnLatnLatnLatnLatnLatn">apan ika śatruniṅ tapa musuhniṅ asādhya hayu,</span>
                    <span class="l translit LatnLatnLatnLatnLatnLatn">hana riṅ avakta tan hana vaneh tikaṅ astra lәvih,</span>
                    <span class="l translit LatnLatnLatnLatnLatnLatn">iṅәtiṅәtәn ta de nṛpati kottamaniṅ vinuvus.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kunaṅ i mәnenya ya ḍatәṅ ahayva ta saṅ nәpati,</span>
                    <span class="l translit LatnLatnLatnLatnLatnLatn">palәpalәh iṅ musuh lәkasi hayva tatan matihaṅ,</span>
                    <span class="l translit LatnLatnLatnLatnLatnLatn">kami muliheṅ smarālaya lavan suraratnavadhu,</span>
                    <span class="l translit LatnLatnLatnLatnLatnLatn">nāhan ika pājar iṅ smara parәṅ sira mūr adulur.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hasәpi ta saṅ nṛpātmaja ri kārinireṅ pasisī,</span>
                    <span class="l translit LatnLatnLatnLatnLatnLatn">humәnәṅ ikaṅ mayūra kadi rovaṅ iran paṅaraṅ,</span>
                    <span class="l translit LatnLatnLatnLatnLatnLatn">sәkar alunut haneṅ vatu lavan lәpihan katәmu,</span>
                    <span class="l translit LatnLatnLatnLatnLatnLatn">vinaca vijīnya bhāsa kakavinya turuṅ sayati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ya ta pamәkasnikaṅ suravadhū pavilāśa lәṅәṅ,</span>
                    <span class="l translit LatnLatnLatnLatnLatnLatn">ri tәpinikaṅ samudra kahananyan amukti laṅə̄,</span>
                    <span class="l translit LatnLatnLatnLatnLatnLatn">hana ta puḍak turuṅ tulus isinya tikā satugәl,</span>
                    <span class="l translit LatnLatnLatnLatnLatnLatn">kalavan ikaṅ sadak gadiṅ i sornya pilih panulis.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kavәlas arәp sәkarnya kasirir tumibeṅ pasisī,</span>
                    <span class="l translit LatnLatnLatnLatnLatnLatn">milu mavәnәs gaḍuṅnika lume hana riṅ paraṅan,</span>
                    <span class="l translit LatnLatnLatnLatnLatnLatn">hana ta sәkar pilih paguliṅanya mapet kalaṅə̄n,</span>
                    <span class="l translit LatnLatnLatnLatnLatnLatn">paṅisi tibeṅ karaṅ lavan ikaṅ maṅunәṅ malunut.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">asana lәvas lavə̄nya kadi cihna rakәt ri pipi,</span>
                    <span class="l translit LatnLatnLatnLatnLatnLatn">kalavanikaṅ mәnur niyata ṅūni ya sumpiṅ ikā,</span>
                    <span class="l translit LatnLatnLatnLatnLatnLatn">y ata pinipilnire nәpәpakәn riṅ iruṅ vәkasan,</span>
                    <span class="l translit LatnLatnLatnLatnLatnLatn">lagi mamәkul sәkar sira hanan vagugәn ri hati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nṛpasuta lәṅlәṅ epu haṅәsah sira tan tiṅgәnәsәn,</span>
                    <span class="l translit LatnLatnLatnLatnLatnLatn">lagi tumiliṅ siran rәṅәrәṅə̄n tәkap iṅ bhramara,</span>
                    <span class="l translit LatnLatnLatnLatnLatnLatn">riris adulur sadāgati mirir ya manisni sikuṅ,</span>
                    <span class="l translit LatnLatnLatnLatnLatnLatn">maṅaṅәnaṅәn ta saṅ nṛpatiputra rikaṅ parana.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>34. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">narendra mulat iṅ laṅit paran ikaṅ tinon kādbhutha,</span>
                    <span class="l translit LatnLatnLatnLatnLatnLatn">maṅuṅkuli pasir samar kadi kukus madәg riṅ bañu,</span>
                    <span class="l translit LatnLatnLatnLatnLatnLatn">hanan kadi gunuṅ mibәr kadi gәrәh kәtugniṅ laṅit,</span>
                    <span class="l translit LatnLatnLatnLatnLatnLatn">bañunya kumusuh tәkapnikaṅ aṅin manub miṇḍuhur.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">rikā ta yan avas katon kala piśāca tan len ḍatәṅ,</span>
                    <span class="l translit LatnLatnLatnLatnLatnLatn">sakeṅ tәṅah ikaṅ pasir huvus amukti mīnāvәrə̄,</span>
                    <span class="l translit LatnLatnLatnLatnLatnLatn">hanān kasulitәn tutuknya kinavilnya deniṅ tamah,</span>
                    <span class="l translit LatnLatnLatnLatnLatnLatn">siyuṅnya matavan pәsut kaburayut lavan lәmbvara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hane nigitigit vaneh kasәlapiṅ bahәm len gaḍiṅ,</span>
                    <span class="l translit LatnLatnLatnLatnLatnLatn">patuknya maluṅid mabaṅ kasavitan dagiṅ len usus,</span>
                    <span class="l translit LatnLatnLatnLatnLatnLatn">hanān kadi bhaṭāra kala mamaṅun saray kādbhuta,</span>
                    <span class="l translit LatnLatnLatnLatnLatnLatn">tәkāṅamahamah sayojana ruhurnya len gәṅnika.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">samantara katon tikaṅ nalamalāṅadәg riṅ karaṅ,</span>
                    <span class="l translit LatnLatnLatnLatnLatnLatn">mulat ri kahanan saṅ arjuna paran kunaṅ liṅnika,</span>
                    <span class="l translit LatnLatnLatnLatnLatnLatn">katon ta sira denya śīghra mavәlu vulatnyārәṅu,</span>
                    <span class="l translit LatnLatnLatnLatnLatnLatn">vvaṅ ekaki ya tah manuṅgal aṅamuṅ nāhan liṅnika.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">katon tikanaṅ astra denya kalavan laras taṅkulak,</span>
                    <span class="l translit LatnLatnLatnLatnLatnLatn">lavan kavaca ratna sampun ahalәp tikaṅ bhūsana,</span>
                    <span class="l translit LatnLatnLatnLatnLatnLatn">hyaṅ indra ri hiḍәpnya tan hana vaneh katәmvīrika,</span>
                    <span class="l translit LatnLatnLatnLatnLatnLatn">ya hetunika yan panantva humasə̄ ri saṅ bhūpati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">arah paranikā gatinta masabhā rikeṅ tāṭaka,</span>
                    <span class="l translit LatnLatnLatnLatnLatnLatn">tuvin lituhajәṅ mabhūsana maṇik surūpāhalәp,</span>
                    <span class="l translit LatnLatnLatnLatnLatnLatn">surāpsara kunaṅ kiteki maṅәnәs mahapet laṅə̄,</span>
                    <span class="l translit LatnLatnLatnLatnLatnLatn">varah tāku ri donyu yan syapa ṅaranta pājar kita.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nāhan vuvus ikaṅ piśāca kala yan patakvan ṅaran,</span>
                    <span class="l translit LatnLatnLatnLatnLatnLatn">sagadgada manah nṛpātmaja vavaṅ sirājar ṅaran,</span>
                    <span class="l translit LatnLatnLatnLatnLatnLatn">ṅhulun katiki saṅ dhanāñjaya ṅaranku riṅ rāt gahan,</span>
                    <span class="l translit LatnLatnLatnLatnLatnLatn">mareṅ vukir ameta śūnya patapan ya donkun ḍatәṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nāhan varah i saṅ dhanāñjaya vavaṅ tikaṅ rākṣasa,</span>
                    <span class="l translit LatnLatnLatnLatnLatnLatn">masə̄ṅit aṅadәg kamānavibhavanyan aṅrik humuṅ,</span>
                    <span class="l translit LatnLatnLatnLatnLatnLatn">pәpәt pәnuh ikaṅ jagat tәkap i śabdaniṅ rākṣasa,</span>
                    <span class="l translit LatnLatnLatnLatnLatnLatn">kavәs tiḍәm ikaṅ surāvәnәs alek hyaṅ arkākucәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vavaṅ ya maṅavil gunuṅ kabarubuh sivak taṅ karaṅ,</span>
                    <span class="l translit LatnLatnLatnLatnLatnLatn">katūt pasīnikaṅ gunuṅ ya ḍinavutnya tan kārkaśa,</span>
                    <span class="l translit LatnLatnLatnLatnLatnLatn">pәṅuṅ huvuṅuvuṅ luvaṅya hinuṅaṅ katon jronikā,</span>
                    <span class="l translit LatnLatnLatnLatnLatnLatn">taṅan kiva ya śīghra yan kadi marindi tan pāntara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">narendra matihaṅ śarottama tәlas madan bhūsana,</span>
                    <span class="l translit LatnLatnLatnLatnLatnLatn">sapājar ira saṅ manobhava ya ṅūni keṅәtnira,</span>
                    <span class="l translit LatnLatnLatnLatnLatnLatn">ya hetunira yan pacintya humәnәṅ tatan saṅśaya,</span>
                    <span class="l translit LatnLatnLatnLatnLatnLatn">hapan vruh i katattvaniṅ kala dumeh sirādan muvah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tekānudiṅi taṅ kalāṅāmahamah ri saṅ bhūpati,</span>
                    <span class="l translit LatnLatnLatnLatnLatnLatn">ayay narakajanma ko pva paṅaran si pārthādhama,</span>
                    <span class="l translit LatnLatnLatnLatnLatnLatn">prayojananikiṅ kalātri malayan ḍatәṅ ko harah,</span>
                    <span class="l translit LatnLatnLatnLatnLatnLatn">nda mah tamahamah gunuṅ vatu tikāṅ umatyā ri ko.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>35. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nāhan ta vacananyan aṅgrәgut aṅuṇḍa gunuṅ maruhur,</span>
                    <span class="l translit LatnLatnLatnLatnLatnLatn">narendra mamapag riṅ astra śara bahni murub dumilah,</span>
                    <span class="l translit LatnLatnLatnLatnLatnLatn">prakāṭa sumәnə̄ ya riṅ gagana maṅibәkiṅ bhuvana,</span>
                    <span class="l translit LatnLatnLatnLatnLatnLatn">ilaṅ matәmahan lәbu sapaṅasәnikanaṅ kalana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">gәsәṅ sahananiṅ tahәn ri tәpiniṅ hulusan kahava,</span>
                    <span class="l translit LatnLatnLatnLatnLatnLatn">tәkapnikanaṅ astra bahni dumudug tәka riṅ viyati,</span>
                    <span class="l translit LatnLatnLatnLatnLatnLatn">paḍāvrәg alayū tikaṅ sura kabeh mavәdīṅ pralaya,</span>
                    <span class="l translit LatnLatnLatnLatnLatnLatn">tumon ri pamaṅan hyaṅ agniśara tan kavәnaṅ tinahәn.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">muvah ya maṅalap karaṅ bhujaga sevu ḍәpanya gәnәp,</span>
                    <span class="l translit LatnLatnLatnLatnLatnLatn">ruhurnya davanya kadi bajra makas maluṅid,</span>
                    <span class="l translit LatnLatnLatnLatnLatnLatn">ya pandәmakәna yeka maṅuhuh sahasānudiṅi,</span>
                    <span class="l translit LatnLatnLatnLatnLatnLatn">sinep rinuhunan riṅ astra śara bahni tәkap nṛpati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ya hetunika yan masə̄ṅit aṅalap ta ya śūla bisa</span>
                    <span class="l translit LatnLatnLatnLatnLatnLatn">saṅaṅ ḍәpa davanya gə̄ṅnika satal saha kasnya murub</span>
                    <span class="l translit LatnLatnLatnLatnLatnLatn">tumindak aṅusap lәmah ta ya manūdiṅ amuṣṭi lipuṅ</span>
                    <span class="l translit LatnLatnLatnLatnLatnLatn">taṅan kiva maṅuṇḍa mālih tәṅәn ya mapet pamәdi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">huvusnika masə̄ ta yaṅgәlәm arәs muvah iṅ lumihat,</span>
                    <span class="l translit LatnLatnLatnLatnLatnLatn">matanya mavәlū mabaṅ kadi ta sūrya sәḍәṅ dumilah,</span>
                    <span class="l translit LatnLatnLatnLatnLatnLatn">cihah ta mahamah vulat ryaku nihan ta lipuṅku murub,</span>
                    <span class="l translit LatnLatnLatnLatnLatnLatn">umatyana ri ko vikū narakajanma na liṅnikahәn.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">narendra matihaṅ śarottama tәlas pinasaṅnira ya,</span>
                    <span class="l translit LatnLatnLatnLatnLatnLatn">tulak tala minuṣṭi rovaṅika bāyu masātma śara,</span>
                    <span class="l translit LatnLatnLatnLatnLatnLatn">aṅinya mamusus gunuṅ kabarubuh gumuruh kumәtug</span>
                    <span class="l translit LatnLatnLatnLatnLatnLatn">punah sahananiṅ tahәn kadi lәbū kumukus ya katūb</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ikaṅ nalamalāṅadәg kavәvәṅәn ti tәṅahniṅ aṅin</span>
                    <span class="l translit LatnLatnLatnLatnLatnLatn">pәtәṅ tәkap i śaktiniṅ śarana bāyu masātma śara</span>
                    <span class="l translit LatnLatnLatnLatnLatnLatn">anusmaraṇa tan surudnika hilaṅ tikaṅ astra katub</span>
                    <span class="l translit LatnLatnLatnLatnLatnLatn">tikәl kahabalaṅ ta śūlanika sāk tumibeṅ jaladhi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">umūr ya sakarәṅ madan manah acintya vara prabhava,</span>
                    <span class="l translit LatnLatnLatnLatnLatnLatn">aneka vәkasiṅ kaśaktin atikādbhuta riṅ katara,</span>
                    <span class="l translit LatnLatnLatnLatnLatnLatn">vәnaṅ gumәsәṅeṅ sarāt sahananiṅ surajanma kabeh,</span>
                    <span class="l translit LatnLatnLatnLatnLatnLatn">savaṅnya kadi saptasūrya dumәlə̄ tәkaniṅ pralaya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yadin maluya śūnya taṅ bhuvana denya na lor na kidul</span>
                    <span class="l translit LatnLatnLatnLatnLatnLatn">lāvan ta ya lәmah laṅit hilaṅa denya tәkeṅ jaladhi</span>
                    <span class="l translit LatnLatnLatnLatnLatnLatn">yan ahyuna ta meman iṅ samara liṅnya ya dadyakәna</span>
                    <span class="l translit LatnLatnLatnLatnLatnLatn">ya hetunika yan payoga humәnәṅ ya maṅeka hiḍәp.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">enak mara hәniṅnya tan dva manarira bhaṭāra kala,</span>
                    <span class="l translit LatnLatnLatnLatnLatnLatn">agə̄ṅ dumudug iṅ laṅit ruhur ikāmәkasīṅ aruhur,</span>
                    <span class="l translit LatnLatnLatnLatnLatnLatn">taṅanya gumagap surālaya kavәs tikaṅ indrapada,</span>
                    <span class="l translit LatnLatnLatnLatnLatnLatn">hyaṅ arka matakut kasuṇḍul alayū sumurup makucәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">lumaṅkah aṅalor kahәnti katikaṅ bhuvanāṇḍa kabeh,</span>
                    <span class="l translit LatnLatnLatnLatnLatnLatn">kasat bañunikaṅ samudra tinavunya ri jə̄ṅnya pisan,</span>
                    <span class="l translit LatnLatnLatnLatnLatnLatn">ivaknika katūt kasaṅsaṅ i sukunya pәsut vuhaya,</span>
                    <span class="l translit LatnLatnLatnLatnLatnLatn">hanan kaburayut kasambit i vulunya savaṅ kapukәt.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">lәmah pracalitākәdut kadi ginañjuh ikaṅ pṛthivī,</span>
                    <span class="l translit LatnLatnLatnLatnLatnLatn">hanān kadi midə̄ṅ tikaṅ bhūvana denya tәkeṅ gagana,</span>
                    <span class="l translit LatnLatnLatnLatnLatnLatn">gunuṅ kadi bitin pracaṇḍa gumivaṅ kadi cakra midәr,</span>
                    <span class="l translit LatnLatnLatnLatnLatnLatn">rәbah kabarubuh tikaṅ kayu kabeh sahaneṅ acala.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">paḍāvrәg alayū tapatapa haneṅ hiriśūnya vana</span>
                    <span class="l translit LatnLatnLatnLatnLatnLatn">kasuṅsaṅ apuyәṅ kajәmbak avalik hana kontal adoh,</span>
                    <span class="l translit LatnLatnLatnLatnLatnLatn">hanan vuvus i matya liṅnika vuruṅ yan aminta tuluṅ,</span>
                    <span class="l translit LatnLatnLatnLatnLatnLatn">vaneh muna vuruṅ ndatan tulus apan ya masambat avū.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">samaṅkanani śaktiniṅ nalamalā mәpәkīṅ bhuvana,</span>
                    <span class="l translit LatnLatnLatnLatnLatnLatn">ndatan tuhu bhisanya pan kali hinernya yadin mijila,</span>
                    <span class="l translit LatnLatnLatnLatnLatnLatn">kunaṅ pva tәkap iṅ kamārkhan i hatinya pәtәṅ sumaput,</span>
                    <span class="l translit LatnLatnLatnLatnLatnLatn">ya hetunika yan parāharәp anirnakәneṅ nṛpati.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>36. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nṛpaāputra madan sira yoga sandhi,</span>
                    <span class="l translit LatnLatnLatnLatnLatnLatn">matutur pavarah hyaṅ anaṅga ṅūni,</span>
                    <span class="l translit LatnLatnLatnLatnLatnLatn">ri katattvanikaṅ kala śisya durga,</span>
                    <span class="l translit LatnLatnLatnLatnLatnLatn">ya dumeh sira met tanaṅ astra siddhi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">humәnәṅ ta narendra maṅekacitta,</span>
                    <span class="l translit LatnLatnLatnLatnLatnLatn">patitisniṅ acintya tәlas pinәh ya,</span>
                    <span class="l translit LatnLatnLatnLatnLatnLatn">pinasaṅnira taṅ vara pañcatīrtha,</span>
                    <span class="l translit LatnLatnLatnLatnLatnLatn">makagәgvan ikaṅ taya śūnya laṅgәṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri huvusniṅ amiśra śarīra śūnya,</span>
                    <span class="l translit LatnLatnLatnLatnLatnLatn">manarīra ta saṅ hyaṅ aṅekapakṣa,</span>
                    <span class="l translit LatnLatnLatnLatnLatnLatn">bhuvanāṇḍa kabeh humәnәṅ katikṣṇan,</span>
                    <span class="l translit LatnLatnLatnLatnLatnLatn">tәkapiṅ nala cintamaṇi samādhi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sumәnə̄ ta bhaṭāra jagat pramāṇa,</span>
                    <span class="l translit LatnLatnLatnLatnLatnLatn">sakarī nāda niṣkala sūkṣmatattva,</span>
                    <span class="l translit LatnLatnLatnLatnLatnLatn">mapa rūpa bhaṭāra rikaṅ samaṅkā,</span>
                    <span class="l translit LatnLatnLatnLatnLatnLatn">taya varṇa luput sira yan vinastu.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">savulatnikanaṅ kala śisya durga,</span>
                    <span class="l translit LatnLatnLatnLatnLatnLatn">ri narendra katon bhaṭāra denya,</span>
                    <span class="l translit LatnLatnLatnLatnLatnLatn">maṅadәg ri lalāṭa narendraputra,</span>
                    <span class="l translit LatnLatnLatnLatnLatnLatn">kadi teja sәnə̄nira sarvavarna.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ya dumehnikanaṅ kalā yan mavәdya,</span>
                    <span class="l translit LatnLatnLatnLatnLatnLatn">matakut ri bhaṭāra jagat gurutva,</span>
                    <span class="l translit LatnLatnLatnLatnLatnLatn">sira teki vәkasniṅ anṛṣṭi siddhi,</span>
                    <span class="l translit LatnLatnLatnLatnLatnLatn">ya dumehnika yan matakut katona,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">malayū tikanaṅ kalā keraṅan ya,</span>
                    <span class="l translit LatnLatnLatnLatnLatnLatn">masәnə̄tan amor ya riṅ antarikṣa,</span>
                    <span class="l translit LatnLatnLatnLatnLatnLatn">maṅguhuh ya maliṇḍuṅan iṅ ganākrәp,</span>
                    <span class="l translit LatnLatnLatnLatnLatnLatn">sumave riṅ aran pravarārya pārtha.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ndah ayay mara koṅ asu pārtha mūdha,</span>
                    <span class="l translit LatnLatnLatnLatnLatnLatn">pakaśatrunikiṅ kala śaktimanta,</span>
                    <span class="l translit LatnLatnLatnLatnLatnLatn">vinaliṅmu tatan pamahāku maṅke,</span>
                    <span class="l translit LatnLatnLatnLatnLatnLatn">tan umātya ri ko pvāku kaṣṭa hīna,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hәlәm iṅ kali yan vijilāku riṅ rāt,</span>
                    <span class="l translit LatnLatnLatnLatnLatnLatn">kalakeya tikā ṅaranaṅkva tan len,</span>
                    <span class="l translit LatnLatnLatnLatnLatnLatn">tiga sanak ikaṅ kala dadyanaṅkva,</span>
                    <span class="l translit LatnLatnLatnLatnLatnLatn">irikākun umatyana pāṇḍava rva.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana rākṣasa sūkṣma hulunku śakti,</span>
                    <span class="l translit LatnLatnLatnLatnLatnLatn">manamāna kәdə̄ ya ta dadyananya,</span>
                    <span class="l translit LatnLatnLatnLatnLatnLatn">ri hatinta tikān umahanya tan len,</span>
                    <span class="l translit LatnLatnLatnLatnLatnLatn">ya dumadyakәnāmana citta mūrkha.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">irikākun umәtva sakeṅ madanta,</span>
                    <span class="l translit LatnLatnLatnLatnLatnLatn">taya śūnya tikā havanaṅkva tan dva,</span>
                    <span class="l translit LatnLatnLatnLatnLatnLatn">ndan i vādamu sānak akun pamәṅan,</span>
                    <span class="l translit LatnLatnLatnLatnLatnLatn">kali yekana herakәnaṅkva maṅke,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ya ta pājar ikaṅ kala śisya durga,</span>
                    <span class="l translit LatnLatnLatnLatnLatnLatn">ri narendra mulat sira tan vigāni,</span>
                    <span class="l translit LatnLatnLatnLatnLatnLatn">atәhәr tikanaṅ kala mūr vināśa,</span>
                    <span class="l translit LatnLatnLatnLatnLatnLatn">kadi megha paḍanya hilaṅ kalahrun.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri hilaṅnikanaṅ kalā śisya durga,</span>
                    <span class="l translit LatnLatnLatnLatnLatnLatn">kavәṅan ta narendra tumon hilaṅnya,</span>
                    <span class="l translit LatnLatnLatnLatnLatnLatn">kadi riṅ svapәnekia hilaṅnya sūkṣma,</span>
                    <span class="l translit LatnLatnLatnLatnLatnLatn">tәkapiṅ nala cintamaṇin samādhi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ya dumeh sira saṅ viku tan maṅela,</span>
                    <span class="l translit LatnLatnLatnLatnLatnLatn">masamādhi tatan katәṅәr pamūjā,</span>
                    <span class="l translit LatnLatnLatnLatnLatnLatn">ndan acintya lәkasnira sūkṣma teka,</span>
                    <span class="l translit LatnLatnLatnLatnLatnLatn">vәnaṅ ekaśarīra sirāṅ payajña.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">iva maṅkana tā nṛpaputra pārtha,</span>
                    <span class="l translit LatnLatnLatnLatnLatnLatn">paṅalahnira rākṣasa tan śarāstra,</span>
                    <span class="l translit LatnLatnLatnLatnLatnLatn">aradin ya masimpәn alit pamāti,</span>
                    <span class="l translit LatnLatnLatnLatnLatnLatn">sira yogya tinūt sira denta dhīra.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">irikā ta narendra madan lumampah,</span>
                    <span class="l translit LatnLatnLatnLatnLatnLatn">ḍatәṅeṅ patapan kahanan munīndra,</span>
                    <span class="l translit LatnLatnLatnLatnLatnLatn">savarah hyaṅ anaṅga tinūt nireka,</span>
                    <span class="l translit LatnLatnLatnLatnLatnLatn">maṅavetan anūt sira jə̄ṅ iṅ agra.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>37. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṇḍәg ta lampah ira deni gәrәhnikaṅ lvah,</span>
                    <span class="l translit LatnLatnLatnLatnLatnLatn">lvir śabdaniṅ kala humuṅ juga paṅiḍәpnya,</span>
                    <span class="l translit LatnLatnLatnLatnLatnLatn">nәr tvasnirāṅaṅәnaṅәn humәnәṅ katikṣṇan,</span>
                    <span class="l translit LatnLatnLatnLatnLatnLatn">dvandvan sirā rәṅәrәṅәn tәkapiṅ piśāca.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yekan lumampah anusup sira halas gə̄ṅ,</span>
                    <span class="l translit LatnLatnLatnLatnLatnLatn">akveh tikaṅ vinulatan paḍa rāmya śobha,</span>
                    <span class="l translit LatnLatnLatnLatnLatnLatn">kayvanya kapva masәkar manәḍәṅ kabehnya,</span>
                    <span class="l translit LatnLatnLatnLatnLatnLatn">kumbaṅ tumāp riya hanan vahu mūr tan andәl.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">mraknyāṅiriṅ ri paṅ ikaṅ kayu teja mәbaṅ,</span>
                    <span class="l translit LatnLatnLatnLatnLatnLatn">svecchātәhәr ya manisik mamivir hәlarnya,</span>
                    <span class="l translit LatnLatnLatnLatnLatnLatn">lyan tekanaṅ maṅiḍukus maturū tan imba,</span>
                    <span class="l translit LatnLatnLatnLatnLatnLatn">siṅsal hәlarnya kasilir gumilap hijonya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">luṅghā ta lampah ira saṅ nṛpaputra pārtha,</span>
                    <span class="l translit LatnLatnLatnLatnLatnLatn">yekān kapaṅgih ikanaṅ lvah agə̄ṅ pavitra,</span>
                    <span class="l translit LatnLatnLatnLatnLatnLatn">tustusnikaṅ bañu sakeṅ vukir indrakīla,</span>
                    <span class="l translit LatnLatnLatnLatnLatnLatn">madrәs hilīnya mahәniṅ kadi nīla molah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yekan patīrtha sira saṅ nṛpaputra pārtha,</span>
                    <span class="l translit LatnLatnLatnLatnLatnLatn">tri śādyaniṅ maśuci lakṣana len rahupnya,</span>
                    <span class="l translit LatnLatnLatnLatnLatnLatn">sampun maṅastuti sirāyuga mudra cakra,</span>
                    <span class="l translit LatnLatnLatnLatnLatnLatn">madyus ta saṅ nṛpatiputra tәhәr makәmkәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">agrah maṅel gәyuh ikaṅ suku len śarīra,</span>
                    <span class="l translit LatnLatnLatnLatnLatnLatn">maṅkәp gigirnira maṅel tәkapiṅ mayuddha,</span>
                    <span class="l translit LatnLatnLatnLatnLatnLatn">lāvan tigaṅ vәṅi lavasnira tan kәneṅ mrәm,</span>
                    <span class="l translit LatnLatnLatnLatnLatnLatn">mvaṅ tan kәneṅ nasi dumeh sira luhyaṅ ambәk.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">rūkṣāvәnәs kadi vavar tikanaṅ śarīra,</span>
                    <span class="l translit LatnLatnLatnLatnLatnLatn">ṅrәsnyan pukah kukunikaṅ suku lot kasaṇḍuṅ,</span>
                    <span class="l translit LatnLatnLatnLatnLatnLatn">yekan kinə̄m tәhәr sinusur lәmahnya,</span>
                    <span class="l translit LatnLatnLatnLatnLatnLatn">vuṅkal hitәm ya ta paluṅguhaniṅ makәmkәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">mәntas ta saṅ nṛpatiputra tәlasnirādyus,</span>
                    <span class="l translit LatnLatnLatnLatnLatnLatn">enak ta buddhinira denya tәlas matustus,</span>
                    <span class="l translit LatnLatnLatnLatnLatnLatn">somyākәmul maṅiḍukus ta sirān paluṅguh,</span>
                    <span class="l translit LatnLatnLatnLatnLatnLatn">ri vitnikaṅ kayu manis masamīpa señjaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ṅkā teka saṅ nṛpati yan humәnәṅ maṅunṅun,</span>
                    <span class="l translit LatnLatnLatnLatnLatnLatn">monәṅ ri saṅ babu lavan kala len saṅ antәn,</span>
                    <span class="l translit LatnLatnLatnLatnLatnLatn">yekāsәkәl ri hati luh tәmahanya tan dva,</span>
                    <span class="l translit LatnLatnLatnLatnLatnLatn">madrәs vәtunya ri matāmuharosah aṅlih.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">maṅkin sirāṅisәkisәk sәsәgәn tan ampәt,</span>
                    <span class="l translit LatnLatnLatnLatnLatnLatn">kāṅәn sarāmyaniṅ amukti tәkapnireka,</span>
                    <span class="l translit LatnLatnLatnLatnLatnLatn">lāvan rarasniṅ inucap tәkapiṅ vvaṅ adyah,</span>
                    <span class="l translit LatnLatnLatnLatnLatnLatn">maṅkin tikaṅ hati pәtәṅ hibәkan laronәṅ.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>38. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">saṅ nṛpātmaja taṅeh laranira yan,</span>
                    <span class="l translit LatnLatnLatnLatnLatnLatn">tūt ta riṅ lara hiḍәpnira vulaṅun,</span>
                    <span class="l translit LatnLatnLatnLatnLatnLatn">yeka hetunira yan paṅaṅәnaṅәn,</span>
                    <span class="l translit LatnLatnLatnLatnLatnLatn">vitnikaṅ kayu pinetnira riṅ ati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sampuniṅ lara hilaṅ tәkap ira saṅ,</span>
                    <span class="l translit LatnLatnLatnLatnLatnLatn">phalgunāmuhara citta kadi maṇik.</span>
                    <span class="l translit LatnLatnLatnLatnLatnLatn">dhīraniṅ hati pinәh lagi tinutur,</span>
                    <span class="l translit LatnLatnLatnLatnLatnLatn">yeka hetuni manahnira malicin.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vahvadan siran umaṅkata maṅadәg,</span>
                    <span class="l translit LatnLatnLatnLatnLatnLatn">yeka yan kasuririṅ sira mapuyәṅ,</span>
                    <span class="l translit LatnLatnLatnLatnLatnLatn">deni tisnikaṅ avak tәhәr alapā,</span>
                    <span class="l translit LatnLatnLatnLatnLatnLatn">yeka hetuni panonira na kunәṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tana vavaṅ sira lumampah apan aṅel,</span>
                    <span class="l translit LatnLatnLatnLatnLatnLatn">dohnikaṅ parana yeka vinulatan,</span>
                    <span class="l translit LatnLatnLatnLatnLatnLatn">tūt hiriṅ lakunirān panәbunәbu,</span>
                    <span class="l translit LatnLatnLatnLatnLatnLatn">tovi mār suku nirāpamuhara lon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">mogga tāphala ratәṅ vahu tumiba</span>
                    <span class="l translit LatnLatnLatnLatnLatnLatn">naṅka duryan atasak sәḍәṅ amanis</span>
                    <span class="l translit LatnLatnLatnLatnLatnLatn">yeka teka hinalapnira pinaṅan</span>
                    <span class="l translit LatnLatnLatnLatnLatnLatn">tuṣṭa tāmbәk ira māri kaṅәlihan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tovi yan tinahapan bañu mahәniṅ</span>
                    <span class="l translit LatnLatnLatnLatnLatnLatn">yeka hetuni manahniran asiga</span>
                    <span class="l translit LatnLatnLatnLatnLatnLatn">sampun enak ika taṅ manah umәnәb</span>
                    <span class="l translit LatnLatnLatnLatnLatnLatn">yeka yan lumaku saṅ nṛpatanaya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tūt gәgәr lakunirān panәmu laṅə̄</span>
                    <span class="l translit LatnLatnLatnLatnLatnLatn">ton tikaṅ sakaparәk ri havanira</span>
                    <span class="l translit LatnLatnLatnLatnLatnLatn">kayvan iṅ vana kabeh paḍa masәkar</span>
                    <span class="l translit LatnLatnLatnLatnLatnLatn">bāna taṅguli rurū tәkap iṅ aṅin</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">śīghra lampah ira saṅ nṛpatanaya</span>
                    <span class="l translit LatnLatnLatnLatnLatnLatn">jə̄ṅnikaṅ gunuṅ agə̄ṅ kahalivatan</span>
                    <span class="l translit LatnLatnLatnLatnLatnLatn">kīrṇa taṅ vinulatan pamuhara kuṅ</span>
                    <span class="l translit LatnLatnLatnLatnLatnLatn">paṅnikaṅ kayu kabeh paḍa tumayuṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">priṅ pәtuṅ hana vuluh gәbaṅ atuha</span>
                    <span class="l translit LatnLatnLatnLatnLatnLatn">priṅ pәsiṅ hana pisaṅ gaḍiṅ aphala</span>
                    <span class="l translit LatnLatnLatnLatnLatnLatn">len tikaṅ kayu talok hana kaludan</span>
                    <span class="l translit LatnLatnLatnLatnLatnLatn">lvā jirәt hana kәbәn paḍali vuni</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">jaṅga hambavaṅ i sornya hana ririh</span>
                    <span class="l translit LatnLatnLatnLatnLatnLatn">poh limus hvit aritih vilah ariṅin</span>
                    <span class="l translit LatnLatnLatnLatnLatnLatn">añjavar vruha limo hana nalәkәt</span>
                    <span class="l translit LatnLatnLatnLatnLatnLatn">jāti kumbili tabāṅ vvah ika maṅap</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">len haneṅ aṅkāna muvah ya vinulatan</span>
                    <span class="l translit LatnLatnLatnLatnLatnLatn">biṅla muṅguh i kuvuṅnya vahu muṅup</span>
                    <span class="l translit LatnLatnLatnLatnLatnLatn">mvaṅ vvah iṅ kәpoh ikāmlәkah amirah</span>
                    <span class="l translit LatnLatnLatnLatnLatnLatn">mesi tuṅgal amaṅun turida lulut.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">jambv abāṅ sәkar ikā ya ta mavulu,</span>
                    <span class="l translit LatnLatnLatnLatnLatnLatn">vok hanonya magatәl vvah ika lurū</span>
                    <span class="l translit LatnLatnLatnLatnLatnLatn">maṅhәmu ḍaṅus ujaṅnya katitisan</span>
                    <span class="l translit LatnLatnLatnLatnLatnLatn">lyab vәrәhnya maputih lagi tumitis.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">len tikaṅ kararapārәpa maṅayuk</span>
                    <span class="l translit LatnLatnLatnLatnLatnLatn">pādapāṅlih avәnәs tәkap iṅ aṅin</span>
                    <span class="l translit LatnLatnLatnLatnLatnLatn">maṅlәyәp matanikaṅ kidaṅ aturū</span>
                    <span class="l translit LatnLatnLatnLatnLatnLatn">lvir katus bañunikaṅ vulakan asat</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nyā taṅ aṅrimaṅakәn ri manah ira</span>
                    <span class="l translit LatnLatnLatnLatnLatnLatn">lvirnikaṅ kadi mahā maṅiṅiniṅin</span>
                    <span class="l translit LatnLatnLatnLatnLatnLatn">riṅ nṛpātmaja mapәk i manahira</span>
                    <span class="l translit LatnLatnLatnLatnLatnLatn">denya śoka sira mepu kasih arәp</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>39. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">tan ngeh yan caritan laṅə̄nikaṅ alas paḍāmuhara kuṅ</span>
                    <span class="l translit LatnLatnLatnLatnLatnLatn">luṅhā lampah irā nṛpātmaja matūt gәgәr lәṅit adoh</span>
                    <span class="l translit LatnLatnLatnLatnLatnLatn">ṅkāne himbaṅ ikaṅ vukir hana ta pājaran kavulatan</span>
                    <span class="l translit LatnLatnLatnLatnLatnLatn">rāmyārūm racaṇanya sarva kusumānәḍәṅ mrik umiṅiṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ṅkā tekā nṛpaputra yan penәmu bhikṣukāmava raga</span>
                    <span class="l translit LatnLatnLatnLatnLatnLatn">paksāmeta gaṅan hiḍәpnira ya hetuniṅ mariṅ alas</span>
                    <span class="l translit LatnLatnLatnLatnLatnLatn">sahyāṅiṇḍitakәn patil sira matūt hiriṅ tan ahili</span>
                    <span class="l translit LatnLatnLatnLatnLatnLatn">maṅso śīghra narendra yan laku mareṅ sirātañataña</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">dū saṅtabya rānak mpu saṅ tapa, magantya ta mpu sakarәṅ</span>
                    <span class="l translit LatnLatnLatnLatnLatnLatn">ndā mahyun varahәn ṅhulun ri ṅaraniṅ vanāśrama katon</span>
                    <span class="l translit LatnLatnLatnLatnLatnLatn">lāvan teki ṅaran saṅ ugratapa yogya pājara tәmәn</span>
                    <span class="l translit LatnLatnLatnLatnLatnLatn">tasyasih pva bapaṅku mājara ri saṅhulun dugaduga</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nān liṅ saṅ nṛpaputra yekan aṅadәg ta saṅ tapa mulat</span>
                    <span class="l translit LatnLatnLatnLatnLatnLatn">yatnālepana teki yan kamәna mājarātvaṅ ararәm</span>
                    <span class="l translit LatnLatnLatnLatnLatnLatn">dū sojarni bapaṅku tan hana vaneh sireki vinuvus</span>
                    <span class="l translit LatnLatnLatnLatnLatnLatn">śrī dvaipāyana nāma saṅ pinakaliṅganiṅ sapatapan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">lāvan teki garanyaṅ āśrama riṅ iṅgitāmṛtapada</span>
                    <span class="l translit LatnLatnLatnLatnLatnLatn">kakhyāti vinuvus patīrthanira saṅ mamet kalәpasәn</span>
                    <span class="l translit LatnLatnLatnLatnLatnLatn">vastu byakta pavitra māṅilaṅakәn gәlәhniṅ umara</span>
                    <span class="l translit LatnLatnLatnLatnLatnLatn">nān liṅ saṅ tapa śīghra yan laku muvah mareṅ halas agə̄ṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">enak buddhini saṅ nṛpātmaja təkapnira mpu mavarah</span>
                    <span class="l translit LatnLatnLatnLatnLatnLatn">yekādan sira yan lumakva ḍatəṅe mahārəṣivara</span>
                    <span class="l translit LatnLatnLatnLatnLatnLatn">ṅkā tekā nṛpaputra yan ḍatəṅ i jə̄ṅ munīndra karuṇa</span>
                    <span class="l translit LatnLatnLatnLatnLatnLatn">yatnāmbah acāmanā ləmah i pāda saṅ yativara</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ṅkān śīghrā maṅadəg munīndra maməkul ri saṅ nṛpasuta</span>
                    <span class="l translit LatnLatnLatnLatnLatnLatn">om vuṅsuṅku sabhāgya yan təka putuṅku liṅ munivara</span>
                    <span class="l translit LatnLatnLatnLatnLatnLatn">atyanteki giraṅku denta putu yan ḍatəṅ riṅ acala</span>
                    <span class="l translit LatnLatnLatnLatnLatnLatn">ndah ṅke ṅke taśileṅ patāraṇā nā liṅnirāgəməgəmən</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">sākṣāt riṅ svapəne ḍatəṅ nṛpati tan pasaṅkan inucap</span>
                    <span class="l translit LatnLatnLatnLatnLatnLatn">ndātan kram kita yan tinonku kadi rūpaniṅ prihatina</span>
                    <span class="l translit LatnLatnLatnLatnLatnLatn">toh vuṅsuṅku mapeki donani ḍatəṅta riṅ kadi kami</span>
                    <span class="l translit LatnLatnLatnLatnLatnLatn">dak pājar ta putuṅku riṅ daməlā liṅ munīndra mavuvus</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">yekān śīghra narendra mājar atəhər ta luhnira mijil</span>
                    <span class="l translit LatnLatnLatnLatnLatnLatn">hasrət śabda nirāvarah təkap ikaṅ taṅis pva masəkəl</span>
                    <span class="l translit LatnLatnLatnLatnLatnLatn">pun dharmātmaja yan hilaṅ kəna binañcaneṅ dyutanikā</span>
                    <span class="l translit LatnLatnLatnLatnLatnLatn">de saṅ korava duṣṭa tan hana vaneh mamet kirakira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">kālap taṅ pura len sabhūṣaṇa maṇik tut āsana rikā</span>
                    <span class="l translit LatnLatnLatnLatnLatnLatn">lāvan dṛvya huvus təlas paḍa haneri pun kurupati</span>
                    <span class="l translit LatnLatnLatnLatnLatnLatn">ṅkā luṅhā ṇṛpa dharmaputra mara riṅ pradeśa masənə̄t</span>
                    <span class="l translit LatnLatnLatnLatnLatnLatn">kasyāsih makəmul carik paḍa matuntunan kadi tavan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ṅkā ta prāpta sira mpu dhomya kalavan saṅ ārya vidura</span>
                    <span class="l translit LatnLatnLatnLatnLatnLatn">śokāśā manaṅis tumon kasih arəpnikaṅ lima suta</span>
                    <span class="l translit LatnLatnLatnLatnLatnLatn">mvaṅ devī ibuni ṅhulun sira tumūt kapāpa kaluṣa</span>
                    <span class="l translit LatnLatnLatnLatnLatnLatn">“tan śobhā mapupul kabeh sira lavan saṅ ārya vidura</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>40. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“dvan ikin ḍatəṅ ra putu saṅ munīndra ri sira</span>
                    <span class="l translit LatnLatnLatnLatnLatnLatn">“inutusni saṅ nṛpati dharmaputra katika</span>
                    <span class="l translit LatnLatnLatnLatnLatnLatn">kalavan munīndra rəṣi dhomya tan hana vaneh</span>
                    <span class="l translit LatnLatnLatnLatnLatnLatn">maṅutus mareṅ vukir ameta śūnya patapan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">vukir indrakīla patuduhnireki parana</span>
                    <span class="l translit LatnLatnLatnLatnLatnLatn">riṅ amet anugraha bhaṭāra rudra saphala</span>
                    <span class="l translit LatnLatnLatnLatnLatnLatn">kalavan ri pādanira yogya māsiha təmən</span>
                    <span class="l translit LatnLatnLatnLatnLatnLatn">ya ta liṅnira mpu rəṣi dhomya yan mapitutur”</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nā vuvus narendra saha luh nirādaravayan</span>
                    <span class="l translit LatnLatnLatnLatnLatnLatn">humənəṅ ta saṅ rəṣi savetnikaṅ lara magə̄ṅ</span>
                    <span class="l translit LatnLatnLatnLatnLatnLatn">vəkasan munīndra mavuvus ri saṅ nṛpasuta</span>
                    <span class="l translit LatnLatnLatnLatnLatnLatn">atərəh ta śabdanira somya mardava marūm</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">putuni ṅhulun lalu təkapta durnaya dahat</span>
                    <span class="l translit LatnLatnLatnLatnLatnLatn">katəkan malānaputi maṅruvat sukha magə̄ṅ</span>
                    <span class="l translit LatnLatnLatnLatnLatnLatn">vruh akun titah juga tinūtnikaṅ hala hayu</span>
                    <span class="l translit LatnLatnLatnLatnLatnLatn">mapa pājaraṅkva ri putuṅku menaka rəṅə̄n</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“pituturku ṅūni ri putuṅku sampun apagəh</span>
                    <span class="l translit LatnLatnLatnLatnLatnLatn">“purih iṅ rumakṣa sukhaniṅ śarīra katika</span>
                    <span class="l translit LatnLatnLatnLatnLatnLatn">“mada rāga moha ya musuhta nitya maparək</span>
                    <span class="l translit LatnLatnLatnLatnLatnLatn">“ya ta lot mijil jagani riṅ sahiṣṇu muditā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“nṛpa dharmaputra ri təlas kumavruhi rika</span>
                    <span class="l translit LatnLatnLatnLatnLatnLatn">“dhana sama bheda guṇa karma kāma viṣaya</span>
                    <span class="l translit LatnLatnLatnLatnLatnLatn">“naya rājanīti ṅuniveh śivāgama putus</span>
                    <span class="l translit LatnLatnLatnLatnLatnLatn">“lalu yan kəneṅ mala vikalpa mogga vulaṅun</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“hana ta vvaṅ uttama vicakṣaṇa vruh aṅaji</span>
                    <span class="l translit LatnLatnLatnLatnLatnLatn">“mapirak surūpa manəhər sujanma guṇavan</span>
                    <span class="l translit LatnLatnLatnLatnLatnLatn">“ri samaṅkananya hana tan tulusnya rahayu</span>
                    <span class="l translit LatnLatnLatnLatnLatnLatn">“mada rāga moha ya dumehnya tan panulusa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“ndak ajar putuṅku ri katattvan iṅ kurukula</span>
                    <span class="l translit LatnLatnLatnLatnLatnLatn">“ya dumehnya durjana kalā manahnya yan ala</span>
                    <span class="l translit LatnLatnLatnLatnLatnLatn">“dadiniṅ surākala lavasnikaṅ vudubasu</span>
                    <span class="l translit LatnLatnLatnLatnLatnLatn">“maharəp mamuktya ya dumehnya mūrkha satata</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“niyatāṅariṣṭakəna denya riṅ tribhuvana</span>
                    <span class="l translit LatnLatnLatnLatnLatnLatn">“makasādhanaṅ kala si medi mūrti śakuni</span>
                    <span class="l translit LatnLatnLatnLatnLatnLatn">“sabatəknya kapva ya kabehnya tan hana vaneh</span>
                    <span class="l translit LatnLatnLatnLatnLatnLatn">”dadiniṅ kalāharəp amuktya riṅ janapada</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“tumurun ta sihnira bhaṭāra riṅ jana kabeh</span>
                    <span class="l translit LatnLatnLatnLatnLatnLatn">“irikāṅutus ta sira deva pañcakuśika</span>
                    <span class="l translit LatnLatnLatnLatnLatnLatn">“sira maṅdadī kita manāma pāṇḍava lima</span>
                    <span class="l translit LatnLatnLatnLatnLatnLatn">“inahā mamatya kalā koraveśvara śata</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“minahā mamuktya rumuhun tikaṅ kurukula</span>
                    <span class="l translit LatnLatnLatnLatnLatnLatn">“avərә pva deni panəmunya bhoga marumah</span>
                    <span class="l translit LatnLatnLatnLatnLatnLatn">“pamatəknikaṅ kala dumehnya yān aṅunaṅun</span>
                    <span class="l translit LatnLatnLatnLatnLatnLatn">“pinasuknikaṅ kala malūya śīrṇa pəjaha</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kita teki rakva vəkasan gumanti sinivi</span>
                    <span class="l translit LatnLatnLatnLatnLatnLatn">“irikaṅ sarāt kita viśeṣa riṅ tribhuvana</span>
                    <span class="l translit LatnLatnLatnLatnLatnLatn">“mataṅenikaṅ lara ya kə̄lakən hananika</span>
                    <span class="l translit LatnLatnLatnLatnLatnLatn">“makagəgvanaṅ kaviratin manahta sakarəṅ</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>41. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“muvah ika rəṅvakən pitutur i ṅhulun iki ta laki</span>
                    <span class="l translit LatnLatnLatnLatnLatnLatn">“lavalavaniṅ vənaṅ gumavayaṅ brata tapa kavikun</span>
                    <span class="l translit LatnLatnLatnLatnLatnLatn">“daśaparamārtha taṅ takitakin manəkəta riṅ ulah</span>
                    <span class="l translit LatnLatnLatnLatnLatnLatn">“daśamala dohakən ya pinakādi musuh iṅ atapa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kadi hana siddhaniṅ viku yadin karakətan iṅ ulah</span>
                    <span class="l translit LatnLatnLatnLatnLatnLatn">“kabakaba len sapolahiṅ abuddhi vulatana pujin</span>
                    <span class="l translit LatnLatnLatnLatnLatnLatn">“kadi maṅicuk manahniṅ umulat gatinika rinasan</span>
                    <span class="l translit LatnLatnLatnLatnLatnLatn">“paməṅaməṅan hananya tuvi tan ləvihakəna təmən</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“daluvaṅ ikan lanā panusupan kadi vana gahana</span>
                    <span class="l translit LatnLatnLatnLatnLatnLatn">“lagi pasənə̄taniṅ hala hajəṅ vruh aṅemukemuki</span>
                    <span class="l translit LatnLatnLatnLatnLatnLatn">“pinakapanihnaniṅ para panəṅgahan i kaviratin</span>
                    <span class="l translit LatnLatnLatnLatnLatnLatn">“viku kari saṅ viku ndi panəṅərta ri viku rasika</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“daluvaṅ ikā savaṅ maṅurusuk ri manah iṅ umulat</span>
                    <span class="l translit LatnLatnLatnLatnLatnLatn">“dalu pamuninya tan tuhu vaneh bəcik ika ri daləm</span>
                    <span class="l translit LatnLatnLatnLatnLatnLatn">“dalihaniṅ alpa kasyāasih ikaṅ paṅucapira vaneh</span>
                    <span class="l translit LatnLatnLatnLatnLatnLatn">“daluvaṅ ikā sumimpən iri saṅ tuhutuhu malicin</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“kunaṅ apan evəh iṅ vənaṅ asevaka tulusa viku</span>
                    <span class="l translit LatnLatnLatnLatnLatnLatn">“karaṇanikaṅ trikāya ginave ya kadi pati juti</span>
                    <span class="l translit LatnLatnLatnLatnLatnLatn">“hana paṅahā ri saṅ viku tikaṅ gavayakəna ləvih</span>
                    <span class="l translit LatnLatnLatnLatnLatnLatn">“phalaniṅ acintya bhakti ri bhāṭara karaṇa təvasən</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“dalu ta riṅ mūḍhaniṅ vvaṅ aharəp riṅ phalanikaṅ ulah</span>
                    <span class="l translit LatnLatnLatnLatnLatnLatn">“ya ta ṅuniveh kabhaktyan iṅ inastava linəvihakən</span>
                    <span class="l translit LatnLatnLatnLatnLatnLatn">“apan ika tan tulus juga hayunya hana halanika</span>
                    <span class="l translit LatnLatnLatnLatnLatnLatn">“masilisilih tikaṅ hala hajəṅ kadi rahina vəṅi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“pira kari hayvaniṅ viku ya tan tuhutuhu mudita</span>
                    <span class="l translit LatnLatnLatnLatnLatnLatn">“ṅuny uni yan vvaṅ alpaguṇa nīdhana tuvin aləməh</span>
                    <span class="l translit LatnLatnLatnLatnLatnLatn">“pravala təkāpəṅiṅ təhər aṅalpa lumicin aṅucap</span>
                    <span class="l translit LatnLatnLatnLatnLatnLatn">“purih iṅ anak təkeṅ guru halanya lagi kajamalan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“hana kari siddhaniṅ vənaṅ analpaka ri gurunika</span>
                    <span class="l translit LatnLatnLatnLatnLatnLatn">“hana kari siddhaniṅ guru ya tan tulusa varah ika</span>
                    <span class="l translit LatnLatnLatnLatnLatnLatn">“hana kari siddhaniṅ hayu ṅaranya yan inayamayam</span>
                    <span class="l translit LatnLatnLatnLatnLatnLatn">“hana kari siddhaniṅ viku ya tan luməkasa matapa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“mataṅ ikanaṅ ləkas juga viśeṣa tuməkakəna riṅ</span>
                    <span class="l translit LatnLatnLatnLatnLatnLatn">“sakaharəpan kasiddha makataṅgvana manah aradin</span>
                    <span class="l translit LatnLatnLatnLatnLatnLatn">“dalu halaniṅ hiḍəp kuṭila tan tuhutuhu luməkas</span>
                    <span class="l translit LatnLatnLatnLatnLatnLatn">“manah anahātəmah mati kapātaka ya kapilaṅə̄</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“pira kari dohnikaṅ kaləpasən parananiṅ atapa</span>
                    <span class="l translit LatnLatnLatnLatnLatnLatn">“hana kari rūpa saṅ vənaṅ anuṅgalakəna bhuvana</span>
                    <span class="l translit LatnLatnLatnLatnLatnLatn">“ndi karika saṅ pinet syapa mamet parananiṅ umara</span>
                    <span class="l translit LatnLatnLatnLatnLatnLatn">“kasilib ikaṅ sarāt ri kahanan saṅ amava vinava</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“maṅaku ta saṅ viku vruh i bhaṭāra dumadi riṅ avak</span>
                    <span class="l translit LatnLatnLatnLatnLatnLatn">“sira satatāhurip hana riṅ aṅga ta ya hananira</span>
                    <span class="l translit LatnLatnLatnLatnLatnLatn">“mapa kari cihnaniṅ tuməmu lāvan i katəmunira</span>
                    <span class="l translit LatnLatnLatnLatnLatnLatn">“mapa ta ləkasni saṅ viku tuməmvakəna hananira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“nihan iki rehniran katəmu de saṅ anəmu kavikun</span>
                    <span class="l translit LatnLatnLatnLatnLatnLatn">“luput inucap tunenaṅənaṅən gatinika ri daləm</span>
                    <span class="l translit LatnLatnLatnLatnLatnLatn">“sira ta bhaṭāra śaṅkara vibhuhnira mamənuhi rāt</span>
                    <span class="l translit LatnLatnLatnLatnLatnLatn">“sira ta viśeṣa sūkṣma manuduh tan ilu katuduhan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“nihan ika deyaniṅ matapa hayva kita paləpaləh</span>
                    <span class="l translit LatnLatnLatnLatnLatnLatn">“alit aganal tikaṅ mala vətunya ya katuturakən</span>
                    <span class="l translit LatnLatnLatnLatnLatnLatn">“ṅuniṅuni yan masambhava vətunya kadi kala jaya</span>
                    <span class="l translit LatnLatnLatnLatnLatnLatn">“ləkas ika riṅ kadhīran i hatinta puruṣa pəjaha</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“hana ta hənūnikaṅ mala vaneh śara viṣakusuma</span>
                    <span class="l translit LatnLatnLatnLatnLatnLatn">“araras atis rəsəp sumusup iṅ hati manusunusup</span>
                    <span class="l translit LatnLatnLatnLatnLatnLatn">“lagi rumakət mālit ri hati mogga kadi kataluhan</span>
                    <span class="l translit LatnLatnLatnLatnLatnLatn">“mapagəh amor iṅ ambək umijil turida raga lulut</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“katuturakən ta denta putu hayva kita paləpaləh</span>
                    <span class="l translit LatnLatnLatnLatnLatnLatn">“niyata hilaṅnikaṅ tapa yadin kita para hənəṅa</span>
                    <span class="l translit LatnLatnLatnLatnLatnLatn">jagajaga riṅ śivārcana samādhi vəkas iṅ inucap</span>
                    <span class="l translit LatnLatnLatnLatnLatnLatn">“katəmu taman pinet gati bhaṭāra yan inaṅənaṅən</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>42. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“hana ta ya vvaṅ sukha tan pamukti</span>
                    <span class="l translit LatnLatnLatnLatnLatnLatn">“hana mamukti ndan aṅel kahīnan</span>
                    <span class="l translit LatnLatnLatnLatnLatnLatn">“hana ya mandəl katunan ya dṛvya</span>
                    <span class="l translit LatnLatnLatnLatnLatnLatn">“hana kahīnan ya sugih madṛvya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“sukhanikaṅ jñāna viśeṣa mūlya</span>
                    <span class="l translit LatnLatnLatnLatnLatnLatn">“yatika mandəl sukha tan rinakva</span>
                    <span class="l translit LatnLatnLatnLatnLatnLatn">“kunaṅ ikaṅ vvaṅ sukha tan pamukti</span>
                    <span class="l translit LatnLatnLatnLatnLatnLatn">“yatika mevəh tuduhən ta riṅ rāt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“nihan ikā yogya muvah rəṅə̄nta</span>
                    <span class="l translit LatnLatnLatnLatnLatnLatn">“puput ikaṅ kuñci rahasya yoga</span>
                    <span class="l translit LatnLatnLatnLatnLatnLatn">“hana tutupniṅ pamasəh pamaṇḍi</span>
                    <span class="l translit LatnLatnLatnLatnLatnLatn">“kamənani dhyāna maśucya tīrtha</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">“huvus ikaṅ jñāna mamiṇḍa śūnya</span>
                    <span class="l translit LatnLatnLatnLatnLatnLatn">“irika ta byakta bhaṭāra nitya</span>
                    <span class="l translit LatnLatnLatnLatnLatnLatn">“ri pucak iṅ pūrva ta pañcatīrtha</span>
                    <span class="l translit LatnLatnLatnLatnLatnLatn">“vruh ika polah ikaṅ aṇḍa bhūmi”</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>43. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nahan ta pājar pravarārya bhikṣu</span>
                    <span class="l translit LatnLatnLatnLatnLatnLatn">ri saṅ nṛpatisuta yeka śīghra</span>
                    <span class="l translit LatnLatnLatnLatnLatnLatn">siran panəmbah manəhər prayatna</span>
                    <span class="l translit LatnLatnLatnLatnLatnLatn">təlas mamūjā ri harəp munīndra</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">huvus mara vruhnira riṅ samādhi</span>
                    <span class="l translit LatnLatnLatnLatnLatnLatn">lavan titahniṅ dadi yan kabhāva</span>
                    <span class="l translit LatnLatnLatnLatnLatnLatn">pamiṇḍaniṅ mokṣa lavan śivātma</span>
                    <span class="l translit LatnLatnLatnLatnLatnLatn">ya teka sampun rinəgəp cinipta</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">muvah ta pājarnira saṅ munīndra</span>
                    <span class="l translit LatnLatnLatnLatnLatnLatn">ri deyaniṅ vvaṅ ḍatəṅeṅ girīndra</span>
                    <span class="l translit LatnLatnLatnLatnLatnLatn">lavan tikaṅ yogya parāna rāmya</span>
                    <span class="l translit LatnLatnLatnLatnLatnLatn">hiriṅnya vetan hana tīrtha muñcar</span>
                    <a class="lem-last-note" data-toggle="popover" data-html="true" id="from-app-note0021" data-target="d10e7269" href="#to-app-note0021" title="Apparatus 14">(14)</a>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">"ḍatəṅ ta pūtuṅku riṅ indrakīla</span>
                    <span class="l translit LatnLatnLatnLatnLatnLatn">"bratanta nāṅkən savulan yar dudva</span>
                    <span class="l translit LatnLatnLatnLatnLatnLatn">"phalanya meṅgal karuṇā bhaṭāra</span>
                    <span class="l translit LatnLatnLatnLatnLatnLatn">"maran ta siddhā vara denta putrā</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>44. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">nā vuvus munīndra ri saṅ ārya pārtha</span>
                    <span class="l translit LatnLatnLatnLatnLatnLatn">mamuhun ta saṅ nṛpati śīghra luṅhā</span>
                    <span class="l translit LatnLatnLatnLatnLatnLatn">ḍatəṅeṅ girīndra ya pinakṣa tan len</span>
                    <span class="l translit LatnLatnLatnLatnLatnLatn">maṅalor ta lampah ira tūt vanāgə̄ṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">saḍatəṅnireṅ gunuṅ agə̄ṅ pavitra</span>
                    <span class="l translit LatnLatnLatnLatnLatnLatn">aruhur ta səṅkan ika durga mevəh</span>
                    <span class="l translit LatnLatnLatnLatnLatnLatn">maṅadəg mapiṅgir aləyə̄ rinaṅkal</span>
                    <span class="l translit LatnLatnLatnLatnLatnLatn">təkapiṅ lumampah arirī tan aglis</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri ḍatəṅnire pucak ikaṅ girīndra</span>
                    <span class="l translit LatnLatnLatnLatnLatnLatn">daśadeśaniṅ bhuvana rāmya koṅaṅ</span>
                    <span class="l translit LatnLatnLatnLatnLatnLatn">kalavan pasir kadi laṅit bañunya</span>
                    <span class="l translit LatnLatnLatnLatnLatnLatn">maputih katon kadi ta megha lumrā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">hana teka tīrtha ri hiriṅniṅ agra</span>
                    <span class="l translit LatnLatnLatnLatnLatnLatn">ri ləbakləbaknya maratā tan alva</span>
                    <span class="l translit LatnLatnLatnLatnLatnLatn">irikā ta saṅ nṛpati yan paṅanti</span>
                    <span class="l translit LatnLatnLatnLatnLatnLatn">magave paṅāśrayananiṅ masādhya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri huvusniṅ āśrama tiniṅkah i jrə̄</span>
                    <span class="l translit LatnLatnLatnLatnLatnLatn">luməkas ta saṅ nṛpatiputra pārtha</span>
                    <span class="l translit LatnLatnLatnLatnLatnLatn">magave prayoga masamādhi deva</span>
                    <span class="l translit LatnLatnLatnLatnLatnLatn">makataṅgvan abrata sahiṣṇu pūjā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri təlasnirājapa mamantra siddhi</span>
                    <span class="l translit LatnLatnLatnLatnLatnLatn">humənəṅ masādhya ri bhaṭāra sūkṣma</span>
                    <span class="l translit LatnLatnLatnLatnLatnLatn">rahiṇeṅ kuləm juga sirān pamūjā</span>
                    <span class="l translit LatnLatnLatnLatnLatnLatn">mata tan hanaṅ lupa lanā masādhya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">pira tekihən lavasirān payoga</span>
                    <span class="l translit LatnLatnLatnLatnLatnLatn">satahun ḍatəṅ ta karuṇā bhaṭāra</span>
                    <span class="l translit LatnLatnLatnLatnLatnLatn">irikā sirān kiraṭarūpa saṅ hyaṅ</span>
                    <span class="l translit LatnLatnLatnLatnLatnLatn">kamənāṅanugrahanaṅ astra rāja</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri təlasni saṅ nṛpatiputra siddha</span>
                    <span class="l translit LatnLatnLatnLatnLatnLatn">inanugrahan sira təkap bhaṭāra</span>
                    <span class="l translit LatnLatnLatnLatnLatnLatn">sapaminta saṅ nṛpati yan sinūṅhan</span>
                    <span class="l translit LatnLatnLatnLatnLatnLatn">ṅuniveh yadin muliha riṅ kamokṣan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit LatnLatnLatnLatnLatnLatn">ri huvus nirān vara viseṣa riṅ rāt</span>
                    <span class="l translit LatnLatnLatnLatnLatnLatn">jayaśatru saṅ nṛpatiputra pārtha</span>
                    <span class="l translit LatnLatnLatnLatnLatnLatn">sira tekihən tirutirun təkapta</span>
                    <span class="l translit LatnLatnLatnLatnLatnLatn">tuməmuṅ sinādhya təkap iṅ kadhīran</span>
                </div></div><div class="col-2 apparat-col text-right"></div></div>
            </div></div>
        
    </div></div><span xmlns:xs="http://www.w3.org/2001/XMLSchema" class="popover-content d-none" id="d10e284"><span><span class="mb-1 lemma-line"><span class="fake-lem">oṁ […] sabha</span><hr><span class="note-line">1.1 rudrāya] em; rudrākṣa zoetmulder, si proefdroek</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e336"><span><span class="mb-1 lemma-line"><span class="fake-lem">yāṅde […] maləsvāvakājñana</span><hr><span class="note-line">hypometrical</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e346"><span><span class="mb-1 lemma-line"><span class="fake-lem">yāṅde […] maləsvāvakājñana</span><hr><span class="note-line">z; maləsvāvakājñana ed</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e353"><span><span class="mb-1 lemma-line"><span class="fake-lem"></span><hr><span class="note-line">(skt <span class="font-italic">pramitākṣara</span>)</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e718"><span><span class="mb-1 lemma-line"><span class="fake-lem">yudhiṣṭhira […] suvuṅ</span><hr><span class="note-line">[yudhiṣṭhira]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e868"><span><span class="mb-1 lemma-line"><span class="fake-lem">təṅah […] vidhi</span><hr><span class="note-line">[vidura]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e1726"><span><span class="mb-1 lemma-line"><span class="fake-lem"></span><hr><span class="note-line">prasasta
                        gp</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e1731"><span><span class="mb-1 lemma-line"><span class="fake-lem"></span><hr><span class="note-line">ṅkan gp</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e1743"><span><span class="mb-1 lemma-line"><span class="fake-lem"></span><hr><span class="note-line">lumraṅ gp</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e1791"><span><span class="mb-1 lemma-line"><span class="fake-lem"></span><hr><span class="note-line">kadinan gp</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e2715"><span><span class="mb-1 lemma-line"><span class="fake-lem">somya […] kili</span><hr><span class="note-line">[arjuna]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e2738"><span><span class="mb-1 lemma-line"><span class="fake-lem">“ndah […] prakaśita</span><hr><span class="note-line">[kili, “female ascetic”]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e2823"><span><span class="mb-1 lemma-line"><span class="fake-lem"></span><hr><span class="note-line">[munivara, “excellent sage,” here: mahāyanī]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e2869"><span><span class="mb-1 lemma-line"><span class="fake-lem">vuvus […] taṅis</span><hr><span class="note-line">[arjuna]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e2932"><span><span class="mb-1 lemma-line"><span class="fake-lem">nahan […] ira</span><hr><span class="note-line">[munivara]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e3121"><span><span class="mb-1 lemma-line"><span class="fake-lem">ləṅləṅ […] dadi</span><hr><span class="note-line">[arjuna] </span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e3248"><span><span class="mb-1 lemma-line"><span class="fake-lem">tumindak […] dahat</span><hr><span class="note-line">[arjuna] </span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e3272"><span><span class="mb-1 lemma-line"><span class="fake-lem">na […] </span><hr><span class="note-line">[kili]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e3313"><span><span class="mb-1 lemma-line"><span class="fake-lem">samaṅkana […] sarāt</span><hr><span class="note-line">[arjuna] </span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e3385"><span><span class="mb-1 lemma-line"><span class="fake-lem">vəkasan […] tuhan”</span><hr><span class="note-line">[kili]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d10e7269"><span><span class="mb-1 lemma-line"><span class="fake-lem">muvah […] muñcar</span><hr><span class="note-line">[dvaipāyana].</span></span></span></span><div class="mx-5 mt-3 mb-4"><h4>Apparatus</h4><div xmlns:xs="http://www.w3.org/2001/XMLSchema" id="apparatus"><br><a id="to-app-note0001" href="#from-app-note0001">^1</a> . <span class="app">oṁ […] sabha<span class="font-weight-bold">] </span>1.1 rudrāya] em; rudrākṣa zoetmulder, si proefdroek</span><br><a id="to-app-note0003" href="#from-app-note0003">^2</a> . <span class="app">yāṅde […] maləsvāvakājñana<span class="font-weight-bold">] </span>z; maləsvāvakājñana ed</span><br><a id="to-app-note0005" href="#from-app-note0005">^3</a> . <span class="app">yudhiṣṭhira […] suvuṅ<span class="font-weight-bold">] </span>[yudhiṣṭhira]</span><br><a id="to-app-note0006" href="#from-app-note0006">^4</a> . <span class="app">təṅah […] vidhi<span class="font-weight-bold">] </span>[vidura]</span><br><a id="to-app-note0011" href="#from-app-note0011">^5</a> . <span class="app">somya […] kili<span class="font-weight-bold">] </span>[arjuna]</span><br><a id="to-app-note0012" href="#from-app-note0012">^6</a> . <span class="app">“ndah […] prakaśita<span class="font-weight-bold">] </span>[kili, “female ascetic”]</span><br><a id="to-app-note0014" href="#from-app-note0014">^7</a> . <span class="app">vuvus […] taṅis<span class="font-weight-bold">] </span>[arjuna]</span><br><a id="to-app-note0015" href="#from-app-note0015">^8</a> . <span class="app">nahan […] ira<span class="font-weight-bold">] </span>[munivara]</span><br><a id="to-app-note0016" href="#from-app-note0016">^9</a> . <span class="app">ləṅləṅ […] dadi<span class="font-weight-bold">] </span>[arjuna] </span><br><a id="to-app-note0017" href="#from-app-note0017">^10</a> . <span class="app">tumindak […] dahat<span class="font-weight-bold">] </span>[arjuna] </span><br><a id="to-app-note0018" href="#from-app-note0018">^11</a> . <span class="app">na […] <span class="font-weight-bold">] </span>[kili]</span><br><a id="to-app-note0019" href="#from-app-note0019">^12</a> . <span class="app">samaṅkana […] sarāt<span class="font-weight-bold">] </span>[arjuna] </span><br><a id="to-app-note0020" href="#from-app-note0020">^13</a> . <span class="app">vəkasan […] tuhan”<span class="font-weight-bold">] </span>[kili]</span><br><a id="to-app-note0021" href="#from-app-note0021">^14</a> . <span class="app">muvah […] muñcar<span class="font-weight-bold">] </span>[dvaipāyana].</span></div></div><div class="mx-5 mt-3 mb-4"><h4>Translation</h4><p class="textContent">No translation available yet for CritEd_KakavinParthayajna</p></div><div class="mx-5 mt-3 mb-4"><h4>Commentary</h4><p class="textContent">No commentary available yet for CritEd_KakavinParthayajna</p></div><div class="mx-5 mt-3 mb-4"><h4>Bibliography</h4><p class="textContent">No bibliography available yet for CritEd_KakavinParthayajna</p></div></div><footer class="footer mt-auto py-3"><div>Copyright © 2019-2025 by Andrea Acri.</div></footer><script xmlns:xs="http://www.w3.org/2001/XMLSchema" src="https://code.jquery.com/jquery-3.2.1.slim.min.js" integrity="sha384-KJ3o2DKtIkvYIK3UENzmM7KCkRr/rE9/Qpg6aAZGJwFDMVNA/GpGFF93hXpG5KkN" crossorigin="anonymous"></script><script xmlns:xs="http://www.w3.org/2001/XMLSchema" src="https://cdnjs.cloudflare.com/ajax/libs/popper.js/1.12.9/umd/popper.min.js" integrity="sha384-ApNbgh9B+Y1QKtv3Rn7W3mgPxhU9K/ScQsAP7hUibX39j7fakFPskvXusvfa0b4Q" crossorigin="anonymous"></script><script xmlns:xs="http://www.w3.org/2001/XMLSchema" src="https://maxcdn.bootstrapcdn.com/bootstrap/4.0.0/js/bootstrap.min.js" integrity="sha384-JZR6Spejh4U02d8jOt6vLEHfe/JQGiRRSQQxSfFWpi1MquVdAyjUar5+76PVCmYl" crossorigin="anonymous"></script><script xmlns:xs="http://www.w3.org/2001/XMLSchema" src="https://cdn.jsdelivr.net/gh/erc-dharma/project-documentation@latest/stylesheets/criticalEditions/loader.js"></script></body></html>