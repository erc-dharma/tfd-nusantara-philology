<html><head xmlns:xs="http://www.w3.org/2001/XMLSchema"><meta http-equiv="Content-Type" content="text/html; charset=UTF-8"><title>KakavinParthayajna-CritEd. Kakavin Pārthayajña</title><link><link name="viewport" content="width=device-width, initial-scale=1, shrink-to-fit=no" rel="stylesheet" href="https://maxcdn.bootstrapcdn.com/bootstrap/4.0.0/css/bootstrap.min.css" integrity="sha384-Gn5384xqQ1aoWXA+058RXPxPg6fy4IWvTNh0E263XmFcJlSAwiGgFAW/dAiS6JXm" crossorigin="anonymous"><link rel="stylesheet" href="https://cdn.jsdelivr.net/gh/erc-dharma/project-documentation@latest/stylesheets/criticalEditions/dharma-ms.css"><link rel="stylesheet" href="https://fonts.googleapis.com/css?family=Noto+Serif"></head><body class="font-weight-light"><nav xmlns:xs="http://www.w3.org/2001/XMLSchema" class="navbar navbar-expand-lg navbar-light bg-light"><a class="navbar-brand" href="https://erc-dharma.github.io/">ERC-DHARMA</a><button class="navbar-toggler" type="button" data-toggle="collapse" data-target="#navbarSupportedContent" aria-controls="navbarSupportedContent" aria-expanded="false" aria-label="Toggle navigation"><span class="navbar-toggler-icon"></span></button><div class="collapse navbar-collapse" id="navbarSupportedContent"><ul class="navbar-nav mr-auto"><li class="nav-item active"><a class="nav-link" href="https://erc-dharma.github.io/">Home <span class="sr-only">(current)</span></a></li><li class="nav-item dropdown"><a class="nav-link dropdown-toggle" id="navbarDropdown" role="button" data-toggle="dropdown" aria-haspopup="true" aria-expanded="false">
                            Collections
                        </a><div class="dropdown-menu" aria-labelledby="navbarDropdown"><a class="dropdown-item" href="https://erc-dharma.github.io/#tfa-collection">Task-Force A</a><a class="dropdown-item" href="https://erc-dharma.github.io/#tfb-collection">Task-Force B</a><a class="dropdown-item" href="https://erc-dharma.github.io/#tfc-collection">Task-Force C</a><a class="dropdown-item" href="https://erc-dharma.github.io/#tfd-collection">Task-Force D</a></div></li><li class="nav-item"><a class="nav-link" href="https://erc-dharma.github.io/editorial">Editorial Conventions</a></li><li class="nav-item dropdown"><a class="nav-link dropdown-toggle" id="navbarDropdown" role="button" data-toggle="dropdown" aria-haspopup="true" aria-expanded="false">
                            Controlled Vocabularies
                        </a><div class="dropdown-menu" aria-labelledby="navbarDropdown"><a class="dropdown-item" href="https://erc-dharma.github.io/controlled-vocabularies/DHARMA_mdt_artefactControlledVoc">Artefacts – Controlled Vocabularies</a><a class="dropdown-item" href="https://erc-dharma.github.io/controlled-vocabularies/DHARMA_mdt_artefactClosedLists">Artefacts – Closed List</a><a class="dropdown-item" href="https://erc-dharma.github.io/controlled-vocabularies/DHARMA_mdt_textControlledVoc">Texts – Controlled Vocabularies</a><a class="dropdown-item" href="https://erc-dharma.github.io/controlled-vocabularies/DHARMA_mdt_textClosedLists">Texts – Closed List for texts</a></div></li><li class="nav-item dropdown"><a class="nav-link dropdown-toggle" id="navbarDropdown" role="button" data-toggle="dropdown" aria-haspopup="true" aria-expanded="false">
                            Documentation
                        </a><div class="dropdown-menu" aria-labelledby="navbarDropdown"><a class="dropdown-item" href="https://erc-dharma.github.io/project-documentation/atom/UsingAtom_v01">Starting with Atom</a><a class="dropdown-item" href="https://erc-dharma.github.io/project-documentation/atom/UsingAtomGit_v01">Starting with Atom &amp; Git</a><a class="dropdown-item" href="https://erc-dharma.github.io/project-documentation/atom/UsingAtomTeletype_v01">Starting with Atom Teletype</a><a class="dropdown-item" href="https://erc-dharma.github.io/project-documentation/git/DHARMA_git_guide_v01">Starting with git</a><a class="dropdown-item" href="https://erc-dharma.github.io/project-documentation/github-issuetracker/UsingGitHubIssueTracker.pdf">Starting with GitHub issues</a><a class="dropdown-item" href="https://erc-dharma.github.io/project-documentation/github-issuetracker/UsingMarkdownSyntax_v01">Starting with markdown</a><a class="dropdown-item" href="https://erc-dharma.github.io/project-documentation/encoding-diplomatic/DHARMA%20EGD%20v1%20release.pdf">Encoding Guide for Diplomatic editions</a><a class="dropdown-item" href="https://erc-dharma.github.io/project-documentation/FNC/DHARMA_FNC_v01.1.pdf">File Naming Conventions</a><a class="dropdown-item" href="https://erc-dharma.github.io/project-documentation/transliteration/DHARMA%20Transliteration%20Guide%20v3%20release.pdf">Transliteration Guide</a><a class="dropdown-item" href="https://erc-dharma.github.io/project-documentation/zotero/DHARMA_ZoteroGuide_v01.1.1.pdf">Zotero Guide</a></div></li><li class="nav-item"><a class="nav-link" href="https://erc-dharma.github.io/arie">ARIE</a></li><li class="nav-item"><a class="nav-link" href="https://www.zotero.org/groups/1633743/erc-dharma/library">Zotero Library</a></li></ul></div></nav><div class="container"><div class="row"><div class="col text-center my-5"><h1 class="display-5"></h1><h2 class="display-5"></h2><h1 class="display-6">Edited by Andrea Acri</h1></div></div><div class="row wrapper"><ul class="nav nav-tabs nav-justified" id="tab" role="tablist"><li class="nav-item" role="presentation"><a class="nav-link active" id="witnesses-tab" data-toggle="tab" href="#witnesses" role="tab" aria-controls="witnesses" aria-selected="true"><div class="panel">Witnesses</div></a></li><li class="nav-item" role="presentation"><a class="nav-link" id="metadata-tab" data-toggle="tab" href="#metadata" role="tab" aria-controls="metadata" aria-selected="false"><div class="panel">Metadata</div></a></li></ul><div class="tab-content"><div class="tab-pane fade" id="metadata" role="tabpanel" aria-labelledby="metadata-tab"><h4>Metadata of the Edition</h4><ul><li><b>Title</b>: . </li><li><b>Text Identifier</b>: KakavinParthayajna-CritEd</li><li><b>Edited by </b>Andrea Acri</li><li>copyright © 2019-2025 by Andrea Acri.</li></ul><p class="text-justify"></p></div></div></div><div class="row"><div class="col mx-5">
        
            <div class="row"><div class="col-1 text-center"><p>1. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">oṁ rudrāya namo ’stu te mara panəmbaha ra putu bhaṭāra nityaśa</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e75" href="javascript:void(0);" title="Apparatus 1"><span class="tooltipApp" type="button">(1)</span></a></span>
                    <span class="l translit ">saṅ muṅgv iṅ tələṅ iṅ hiḍəp saṅ atiśūnya tuhutuhu jagatpramodita</span>
                    <span class="l translit ">mvaṅ sakvehnira paṇḍitādhika viveka rinacananiki svarastuti</span>
                    <span class="l translit ">saṅ vijñātmaka riṅ laṅə̄ kavi vənaṅ tuladana saguritnireṅ sabha</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">&gt;mevəh ṅvaṅ mucape kadarśitan i sarvagatanira haneṅ jagaddhita</span>
                    <span class="l translit ">ndan sūkśmān sumilib riṅ aṇḍajana kokiraniran atirūpa vīryavān</span>
                    <span class="l translit ">saṅ tvasniṅ lara raga sari siṅ unaṅ saṅ amisani rarasniṅ aṅrəṅə̄</span>
                    <span class="l translit ">saṅ sākṣāt pinakesiniṅ manah akuṅ rahina vəṅi lanāṅundaṅ lulut</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yekiṅ ambək aṅel śumakti ri viyoganiṅ alara kəneṅ smarānala</span>
                    <span class="l translit ">paṅdeniṅ lara raga yeki tumuvuh ri hati mamunah aṅgəsəṅ manah</span>
                    <span class="l translit ">tṛṣṇāgə̄ṅ sumaput pətəṅ təmahaniṅ rahina pati gagapgagap tutur</span>
                    <span class="l translit ">kāmārtha pva ya hetuniṅ mapəniṅan mamulaṅuni ri saṅ huvus licin</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yāṅde rañca ri citta maṅkin alaṅə̄ təkap iṅ alara śoka kāsyasiḥ</span>
                    <span class="l translit ">ṅhiṅ vikvā jugaṅ enakānusupa riṅ vana tulusa tan kabañcana</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e114" href="javascript:void(0);" title="Apparatus 1"><span class="tooltipApp" type="button">(1)</span></a></span>
                    <span class="l translit ">śaktyāṅuṅsira siddahniṅ manəmu sandhi kaləpasan i patyaniṅ tiga</span>
                    <span class="l translit ">ṅhiṅ tekā palakun ri pādanira saṅ yativara maləsvāvakājñana</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e122" href="javascript:void(0);" title="Apparatus 2"><span class="tooltipApp" type="button">(2)</span></a></span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>2. </p></div><div class="col-11">
                (skt <span class="font-italic">pramitākṣara</span>)
                <div class="row mt-2"><div class="col text-col"><div class="lg" id="">
                    <span class="l translit ">hana tāṣṭaliṅga ya vinastu ləvih</span>
                    <span class="l translit ">pinakopajīvaniṅ atīrtha hayu</span>
                    <span class="l translit ">pagavay halāhayu ya vastu hilaṅ</span>
                    <span class="l translit ">ri vəkasni sandhiniṅ amukṣa hati</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ya ta hetuniṅ manəmu śabda tutur</span>
                    <span class="l translit ">apan evəhaṅ luputa riṅ vimala</span>
                    <span class="l translit ">dyutakarma yeka maṅimur maṅikū</span>
                    <span class="l translit ">ya dumehnikā manəmu papa magə̄ng</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vvara darśananta huniṅan rumuhun</span>
                    <span class="l translit ">nṛpa pāṇḍaveki caritan ta nihan</span>
                    <span class="l translit ">huvus iṅ binañcana halah manita</span>
                    <span class="l translit ">təkap iṅ suyodhana kaṭuṅka dahat</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sira saṅ yudhiṣṭhira təmən kalaran</span>
                    <span class="l translit ">kapəgan manahnira məhah maṅəsah</span>
                    <span class="l translit ">ri hilaṅnikaṅ hayu lavan kavikun</span>
                    <span class="l translit ">ri manahniran kapətəṅan ri hala</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sira duryaśeki təkap iṅ sajagat</span>
                    <span class="l translit ">apan aṅśa dharma guṇa tattvanira</span>
                    <span class="l translit ">vihikan ta riṅ naya parārthaguṇa</span>
                    <span class="l translit ">lalu yan kəneṅ dyutavikalpa mala</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">humənəṅ sireki sinəsəl vəkasan</span>
                    <span class="l translit ">təkap iṅ sarāt paḍa kabeh malara</span>
                    <span class="l translit ">ṅuniveh ta saṅ drupada matsyapati</span>
                    <span class="l translit ">kalavan ta saṅ vidura kṛṣṇa muvah</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sira rena saṅ lima təmən kalaran</span>
                    <span class="l translit ">manaṅis masambat akusā kapati</span>
                    <span class="l translit ">ri hilaṅnikaṅ kanakarājapura</span>
                    <span class="l translit ">kalavan sabhūṣaṇa təlas karuhun</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nṛpaputrikā rika rapuh kumətər</span>
                    <span class="l translit ">vinudan təkapni śakunin dumaha</span>
                    <span class="l translit ">atəhər gəluṅnira rinəṅgut ika</span>
                    <span class="l translit ">irikaṅ sabhā sira kavəs dinudut</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri vijil nireki manaṅis madulur</span>
                    <span class="l translit ">saka riṅ kaḍatvan atiśoka rapuh</span>
                    <span class="l translit ">ri pakumbakan ya vinəgil manəhər</span>
                    <span class="l translit ">manaṅis rikaṅ vəṅi taman paturū</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅurai gəluṅnira masāk makusut</span>
                    <span class="l translit ">mətu taṅ vuvus tan ahajəṅ vəkasan</span>
                    <span class="l translit ">hana ta pratijñanira yan gəluṅən</span>
                    <span class="l translit ">rah ikaṅ suyodhana ya śucyanira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ṅuniveh ta saṅ pavanaputra mavū</span>
                    <span class="l translit ">sahasāṅuhuh sira təhər mavuvus</span>
                    <span class="l translit ">mupuhe pupūni si suyodhana riṅ</span>
                    <span class="l translit ">palagan pratijñanira tan vuruṅa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">paḍa mətvakən vacana tan rahayu</span>
                    <span class="l translit ">sira saṅ suyodhana muvah mavuvus</span>
                    <span class="l translit ">niyatanya yan pəjaha liṅnya hələm</span>
                    <span class="l translit ">makatuṇḍa təṇḍas i musuhnya lima</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ndya tikan patūta maluyeki muvah</span>
                    <span class="l translit ">ya ta kāṅəniṅ tvasira dharmasuta</span>
                    <span class="l translit ">samayanya dūra tiki yan mijila</span>
                    <span class="l translit ">rva vəlas tahun lavasaniṅ layata</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yatikāgave lara magə̄ṅ ri hati</span>
                    <span class="l translit ">nṛpa dharmaputra hibəkan prihatin</span>
                    <span class="l translit ">vəkasan sireki mavuvus matərəh</span>
                    <span class="l translit ">maməlas harəp saha taṅis masəkəl</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>3. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">“ariṅku rəṅə̄ ta vuvusku denta</span>
                    <span class="l translit ">“uḍūh mapa teki manahta liṅta</span>
                    <span class="l translit ">“laranta ri tan sipi durnayanta</span>
                    <span class="l translit ">“ṅhulun juga pāpa tivas hiḍəpku</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“titahta dumeh ya manəmva duhkha</span>
                    <span class="l translit ">“huvus vruh akun sinəsəl təkapta</span>
                    <span class="l translit ">“kunəṅ ya taṅ enaka vikva tan len</span>
                    <span class="l translit ">“marān akəḍik paṅucapnikaṅ rāt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“yadin kita tona ya keraṅeraṅ</span>
                    <span class="l translit ">“təkapni vuvusnikiṅ opavāda</span>
                    <span class="l translit ">“vanāśrama liṅku tatan hanaṅ len</span>
                    <span class="l translit ">“vukir saparāna juraṅ tasik lvah</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>4. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">vavaṅ pavanaputra mojar agaṅsul</span>
                    <span class="l translit ">“apan paḍa ta vastuniṅ pəjah amuk</span>
                    <span class="l translit ">“i sanmukha si koraveśvaraśata</span>
                    <span class="l translit ">“alot juga hələm təvas keraṅiraṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“apan paḍa ta rakva vastunikihən</span>
                    <span class="l translit ">“təkapnikana saṅ vruh iṅ pati təpət</span>
                    <span class="l translit ">“kaśūrapuruṣan kadhīran apagəh</span>
                    <span class="l translit ">“ya teka rinəgəpnirāmrih atəhər</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“apan dalu kapāpaniṅ vədivədi</span>
                    <span class="l translit ">“təvas manəsəkī sarāt tapa guṇa</span>
                    <span class="l translit ">kapātaka mamet sukhāmriha iku</span>
                    <span class="l translit ">ləhəṅ pəjaha tan təmuṅ sukha pinet</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“hanāmrih adagaṅ mamet alayaran</span>
                    <span class="l translit ">“tasik bhaya havanya tan tinaha ṅel</span>
                    <span class="l translit ">“təkānya ri paranya tan hana vaneh</span>
                    <span class="l translit ">“sukhā pəjaha tan təmuṅ sakapinet</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kunəṅ hikana kāptiniṅ hulun usən</span>
                    <span class="l translit ">“ikaṅ pəjah asiṅhanāda riṅ ayun</span>
                    <span class="l translit ">“ya teki ya hələm tasən ləkasana</span>
                    <span class="l translit ">“matī tuha rare paḍeki niyata</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“dhanañjaya mapeki liṅku ya hiḍəp</span>
                    <span class="l translit ">“nda mah ləkasi matya tumpura pisan</span>
                    <span class="l translit ">“maran tan adavā təkapniṅ aṅucap”</span>
                    <span class="l translit ">nā liṅ pavanaputra siṅha magalak</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yudhiṣṭhira muvah sireki mavuvus</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e401" href="javascript:void(0);" title="Apparatus 3"><span class="tooltipApp" type="button">(3)</span></a></span>
                    <span class="l translit ">“ariṅku lalu memaniṅ pəjah amuk</span>
                    <span class="l translit ">“ya tan hana tinūtnya nīti rahayu</span>
                    <span class="l translit ">“təvas kadaluruṅ pəjah kadi suvuṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“nihan mara vuvusta tan sipisipi</span>
                    <span class="l translit ">“ikaṅ pəjah ameta vastva karaṇa</span>
                    <span class="l translit ">“ləhəṅ karika yan vruhe pati təpət</span>
                    <span class="l translit ">“ya tan vruh irikeka meman inucap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“apan lagi vuvusnikaṅ vvaṅ aṅucap</span>
                    <span class="l translit ">“ikaṅ tapa ya rakva liṅnya sapəṭik</span>
                    <span class="l translit ">“ləhəṅ katika yan vruh iṅ pati pisan</span>
                    <span class="l translit ">“ya tan vruh irikā ta meman iṅ ucap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kalīṅanika memaniṅ vvaṅ aṅucap</span>
                    <span class="l translit ">“kunəṅ təpətaniṅ vruheka makəḍik</span>
                    <span class="l translit ">“yadin vruha tatan kənenaku juga</span>
                    <span class="l translit ">sugih varas ikā vənaṅ ya maṅucap.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>5. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">“ariṅku tapvan vruha riṅ parārtha</span>
                    <span class="l translit ">“rare tuvi pvan taya riṅ kabhikṣvan</span>
                    <span class="l translit ">“kunaṅ hiḍəpkv i kita meta tīrtha</span>
                    <span class="l translit ">“maran hilaṅ kleśanikiṅ śarīra</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“nihan hana vvaṅ masavah rikaṅ lvah</span>
                    <span class="l translit ">“lavan maluṅguh mamaṅāniṅ ajrəm</span>
                    <span class="l translit ">“kəṭəṅ masimsim tuli yan pakaṅsi</span>
                    <span class="l translit ">“ikaṅ samaṅkā pva dələ̄n təkapta</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kunəṅ kitāntən vruha riṅ parārtha</span>
                    <span class="l translit ">“maran hayuntā manulus katona</span>
                    <span class="l translit ">“apan kadhīranta rikaṅ kasatyan</span>
                    <span class="l translit ">“avās manuntun təka riṅ kasiddhan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“huvus mara vruhta rikaṅ kaśāntan</span>
                    <span class="l translit ">“ləkas ta tāmrih t-aṅivə̄ ta jīva</span>
                    <span class="l translit ">“huripta pəṅpə̄ṅ ya ta sadhananta</span>
                    <span class="l translit ">“maran tan evəh təkap iṅ paratra</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>6. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">“ariṅku laki saṅ dhanañjaya kiteki bapa pinalar i ṅhulun təmən</span>
                    <span class="l translit ">“paṅə̄bananikiṅ jagat gumavayaṅ parahita dadaheṅ parakrama</span>
                    <span class="l translit ">“tasən ləkas ikaṅ hyaṅ iṅ vuri pameta patapana maṅiṣṭy anugraha</span>
                    <span class="l translit ">“riṅ eñjiṅ iki yan lumakva kita tan kahavarana maran kasiddha yā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">təṅah vəṅi huvus lumiṅsir i səḍəṅnira mavuvus i saṅ dhanañjaya</span>
                    <span class="l translit ">ḍatəṅ ta siraṅ ārya nāma vidurāṅlavad i sapaṅutusni saṅ kaka</span>
                    <span class="l translit ">sagadgada manah nirāsəmu taṅis maməkulakən i saṅ yudhiṣṭhira</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e513" href="javascript:void(0);" title="Apparatus 4"><span class="tooltipApp" type="button">(4)</span></a></span>
                    <span class="l translit ">“uḍuh anaku māsku tan sipi vəlasku ri kita lalu tan sih iṅ vidhi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“apan kita daṅū pva nīti riṅ ulah vədivədi mahatī kasāttvikan</span>
                    <span class="l translit ">“ginə̄ṅ ta ya linolyan iṅ hati lanāṅguṇita hayu lavan kaṣadguṇan</span>
                    <span class="l translit ">“harah mapa tikun kəneṅ kirakirāhala pinasukan iṅ malendriya</span>
                    <span class="l translit ">“tuhu pva ya ta mevəh iṅ vvaṅ anulus lituhayu kavi śakti paṇḍita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“savaṅ kadi manəmvakən varah i saṅ yativara vinarah ta riṅ havak</span>
                    <span class="l translit ">“ri dāyanikanaṅ smṛtî muliha riṅ pati patitis i tattvaniṅ dadi</span>
                    <span class="l translit ">“huvus manaravaṅ təkapnya vəkasan paranani paran iṅ nirātmaka</span>
                    <span class="l translit ">“təkā pva təkan iṅ pasārani patinya dadi ya manasar mareṅ hala</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kalīṅan ika tan kənenaku jugaṅ hala hayuniṅ ulah ya laṅgəṅa</span>
                    <span class="l translit ">“phalanta vihikan ta riṅ naya parārtha tan alavasa duhkha pātaka</span>
                    <span class="l translit ">“ajum pva haradin manahta phalaniṅ təlas anəmu varah mahāmuni</span>
                    <span class="l translit ">“lalun savətuniṅ titah ya tariman halahayu sukhaduhkha taṅgapən</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“katon tivas ikaṅ vavaṅ vvaṅ amunah lumicinakən avaknya yan hana</span>
                    <span class="l translit ">“apan purih ikaṅ śarīra kəna riṅ lara viṣaya lavan rajah tamah</span>
                    <span class="l translit ">“mataṅ nya paḍəmən ta riṅ brata samādhi gavayakəna taṅ kasāttvikan</span>
                    <span class="l translit ">“trikāyasama taṅ sahiṣṇu muditādulurana karuṇāsi kāyikā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sәḍәṅnira saṅ ārya nāma vidurāmitutur i sira sang yuddhiṣṭhira</span>
                    <span class="l translit ">ḍatәṅ ta rәṣi dhomya śīghra sumuyug ri kahanan ira saṅ nareśvara</span>
                    <span class="l translit ">vavaṅ nṛpati gadgadāṅadәg aṅañjali mamәkul i jə̄ṅ mahāmuni</span>
                    <span class="l translit ">parәṅ paḍa humuṅ taṅisnira kabeh yativara kavәṅan sirāṅadәg</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">taṅistaṅis irāsәkәl nṛpati dharmasuta mulati saṅ mahāmuni,</span>
                    <span class="l translit ">ndā tiṅhalana teki pāpaniṅ apaṅguṅ i varahira saṅ pinaṇḍita,</span>
                    <span class="l translit ">agə̄ṅ sapṛthivī jugaṅ hala kabhukti tәkap i rahulun munīśvara,</span>
                    <span class="l translit ">hanāmadhana tan hanaṅ lәvihanaṅ adhama kaluṣa mūḍha kaśmala.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ndi liṅgiha ta saṅ mahāmuni na honya ta sira ibuni ṅhulun kita,</span>
                    <span class="l translit ">tumūt milu kapāpa dīna kadi lampurana ṅahasi deśa met nasi,</span>
                    <span class="l translit ">karәm ri teṅah iṅ mahārṇava hiḍәpira ri laranikaṅ samaṅkana,</span>
                    <span class="l translit ">abәh tapuk ikaṅ matāsrәt apәyәh svaraniran anaṅisnirantara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sabhāgya ri ḍatәṅ munīndra sira teki mavәlasa ri saṅ hulun kabeh,</span>
                    <span class="l translit ">ndan ahyun atәrәn yvanaknira mareṅ vukir anusupa riṅ vanāśrama,</span>
                    <span class="l translit ">yādin tәhәra tan vanāśrama lәvih ta hiliki paṅucapnikaṅ sarāt,</span>
                    <span class="l translit ">sukhā pәjaha satya riṅ paraparan makaphala masiluṅluṅan lara.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>7.1-22. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">panaṅisnirāṅrәs asәkәl nareśvara,</span>
                    <span class="l translit ">vәkasan ta saṅ ṛsi maśabda gorava,</span>
                    <span class="l translit ">ya ta hetu saṅhulun apadgatan ḍatәṅ,</span>
                    <span class="l translit ">rumәṅə̄ ri bhūpati kabañcaneṅ nita.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nya magə̄ṅ ikuṅ lara ri saṅ nareśvara,</span>
                    <span class="l translit ">apan adbhutaṅ vacana denikaṅ jana,</span>
                    <span class="l translit ">kiteki vastu huripiṅ sarāt kabeh,</span>
                    <span class="l translit ">ya dumeh tikaṅ jana kabeh paḍālara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">syapa teki tan mavәlaseṅ kita lara,</span>
                    <span class="l translit ">ri kasajananta tuvi yan binañcana,</span>
                    <span class="l translit ">pira teki pāpaniṅ asuṅ lare kita,</span>
                    <span class="l translit ">kala mūḍa murkha tuvi tan kәneṅ vәlas.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yadiyan rumәṅvakәna saṅ mahāyati,</span>
                    <span class="l translit ">ri kadurjanan saṅ agave lare kita,</span>
                    <span class="l translit ">matukup kapə̄ sira savetnikaṅ hala,</span>
                    <span class="l translit ">atakut kapelutana pāpa durjana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ndak ajar kiteka rusit iṅ vvaṅ iṅ kalī,</span>
                    <span class="l translit ">kavi sandi vijña riṅ upāyāṅārsana,</span>
                    <span class="l translit ">mamanis maśabda madulur valokana,</span>
                    <span class="l translit ">maṅimur magoṣṭhava mamet alәṅkara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅucap sudharma guṇa tattvaniṅ dadi,</span>
                    <span class="l translit ">mahalәp mataṅgvana saloka sākṣara,</span>
                    <span class="l translit ">ri tutuk juga vruh aṅucap taman tәpәt,</span>
                    <span class="l translit ">ri hatinya kimburu mabuddhi sādhana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">riṅ agoṣṭhi śabda mamahā marәk ta ya,</span>
                    <span class="l translit ">maharәp ri kośvaniṅ ujar salah kәna,</span>
                    <span class="l translit ">kagiriṅ tikaṅ vvaṅ aṅucap ta yāpәpәr,</span>
                    <span class="l translit ">mamilәt vuvusnya dumalih mamatyana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana len kadurjananikāgave kadaṅ,</span>
                    <span class="l translit ">maṅucap ri mūlanika ṅūni riṅ vaneh,</span>
                    <span class="l translit ">ṅaraniṅ bapebu madagiṅ lavan kaki,</span>
                    <span class="l translit ">mara riṅ sugih dadi mapintasādhana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana duṣkarāharәp i duhkaniṅ vaneh,</span>
                    <span class="l translit ">mamiveka polah aṅusī maveh ta hala,</span>
                    <span class="l translit ">mamilәt mabheda maṅucap sahāgama,</span>
                    <span class="l translit ">yan alah vuvusnya maṅucap madudvana</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana duṣkṛtātuhaganan sapustaka,</span>
                    <span class="l translit ">rahineṅ kulәm vinaca nityavus tama,</span>
                    <span class="l translit ">kahiḍәp rahasya tuhu dharma saṅ viku,</span>
                    <span class="l translit ">ndan isinya mudra kāla caṇḍapiṅgala.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana len svabuddhinika rūpa bhikṣuka,</span>
                    <span class="l translit ">mamanis maśabda mara riṅ pradhānika,</span>
                    <span class="l translit ">saha lepanāṅajarakәn vruheṅ guṇa,</span>
                    <span class="l translit ">sipat iṅ kasiddhyana manon asambhava.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vara teki liṅnika katona maṅśila,</span>
                    <span class="l translit ">pinarәk sinevaka maminta sādhana,</span>
                    <span class="l translit ">tinәkan sakāptinikā siṅ samenaka,</span>
                    <span class="l translit ">kuṭilā hatinya dadi miṅgat iṅ kulәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tәka riṅ mavalkala tatan mahājana,</span>
                    <span class="l translit ">praceṭaṅ aleṅkarari buddhiniṅ para,</span>
                    <span class="l translit ">maharәp kabhaktyana pujīniṅ aśrayan,</span>
                    <span class="l translit ">lumәvih sumamyak alicin vavaṅ tyajet.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ṅuniveh tikaṅ vvaṅ arәbut pamuktyana,</span>
                    <span class="l translit ">silih hāl paḍāṅdәha mamet hupāśrayan,</span>
                    <span class="l translit ">hana bancana hapan alit visāmrәta,</span>
                    <span class="l translit ">sumilib madoh kuṭila tan kәnenuha.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">si suyodhana pva ya musuhta nityaśa,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">śakuni pva patihnika patihnya riṅ hala,</span>
                    <span class="l translit ">makaṅūni riṅ carita bhīma sārayu,</span>
                    <span class="l translit ">rinacun si bhīma linabuhnya riṅ bañu.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kita teki tan vruh iṅ upāya riṅ nita,</span>
                    <span class="l translit ">tәkapiṅ suyodhana mameti bañcana,</span>
                    <span class="l translit ">śakuni ya tādadi parih tәkapnika,</span>
                    <span class="l translit ">ya dumeh nitālaha tatan sakeṅ tivas.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vatuniṅ karaṅ paḍanikaṅ suyodhana,</span>
                    <span class="l translit ">maluṅid malaṇḍәp arusit pasaṅ lәyәp,</span>
                    <span class="l translit ">pinaran bayāṅanini tan kәnenapәs,</span>
                    <span class="l translit ">mrigigih makās kasәlatan sahiṅsahiṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">syapa lena saṅ vәnaṅ ataṅgәhiṅ hala,</span>
                    <span class="l translit ">kadi bhīsma yogya pituhun vuvusnira,</span>
                    <span class="l translit ">yen apeka yan mapәsa saṅ suyodhana,</span>
                    <span class="l translit ">umәnәṅ pva yāpituli tan kәnenavәr.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tuhu denya yan hanā kaliliran sakeṅ bapa,</span>
                    <span class="l translit ">vuta tan rinakva ri hatinya tan dәliṅ,</span>
                    <span class="l translit ">dumәliṅ yan iṅ hala manon datan vuta,</span>
                    <span class="l translit ">pinasuknikaṅ mala maluṅ kadurjanan,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">dalu pāpaniṅ vvaṅ amusuh paṅutpata,</span>
                    <span class="l translit ">para bañcanaāṅulahulah ri saṅ viku,</span>
                    <span class="l translit ">umәnәṅ ta saṅ sujana satya satvika,</span>
                    <span class="l translit ">hapan āṅśa dharma guṇa tatva saṅ mahān.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yadiyan kataṅkәpana riṅ kadurjanan,</span>
                    <span class="l translit ">paḍananta riṅ kirakirārusit malit,</span>
                    <span class="l translit ">niyatārebut kavah amet kapāpa ṅel,</span>
                    <span class="l translit ">mamaṅan tahiṅ paṅisiṅan mahurhuran.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kita teki yan malәsa riṅ kadurjanan,</span>
                    <span class="l translit ">manugәl sukunta tinapәlnikaṅ pәlus,</span>
                    <span class="l translit ">manәvәr liḍahta mavәdī rәhak vatuk,</span>
                    <span class="l translit ">rasananta teka mara tan tәmuṅ lara.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>8. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">kaṅariṅasana kāsnika matәguh apәs,</span>
                    <span class="l translit ">kapanasana tikādbhuta matәguh apәs,</span>
                    <span class="l translit ">tinisan api tumūt maṅuluri malәmәs,</span>
                    <span class="l translit ">ya tika paḍani saṅ sujana parahita,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">havan aradin ataṇḍәs abәcik aratā,</span>
                    <span class="l translit ">kasukәtan araciṅ tahi majimәt arok,</span>
                    <span class="l translit ">sinapu sinasapan muvah ika maradin,</span>
                    <span class="l translit ">ya tika paḍani citta saṅ anәmu hayu,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana vәsi riti tambaga matahitahi,</span>
                    <span class="l translit ">salavas ika mijil juga tәhәr atahi,</span>
                    <span class="l translit ">ya ta paḍaniṅ avak matahitahi mala,</span>
                    <span class="l translit ">radinana pahayun dadi mari mahala,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">halanika ri dalәm dadi mәtu ri yava,</span>
                    <span class="l translit ">halanika ri yavādadi mulih i dalәm,</span>
                    <span class="l translit ">hiṅәtiṅәtәn ikaṅ kadi damar akәlir,</span>
                    <span class="l translit ">hala hayuniṅ ulah paḍa mamayamaya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tivas ikaṅ añale hala hayuniṅ ulah,</span>
                    <span class="l translit ">tivas ikaṅ aṅalәm lumәvihakәn avak,</span>
                    <span class="l translit ">tivas ikaṅ aṅucap tәka mamasamasa, tivas ikaṅ aṅalәm kadi maṅuguṅuguṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana viku maṅidaṅ maṅiḍәri bhuvana,</span>
                    <span class="l translit ">makuravit agәluṅ sukәr aburarutan,</span>
                    <span class="l translit ">tәhәr ikana purih iṅ avak apәniṅan,</span>
                    <span class="l translit ">si hurip ika ya vastu sukәr aburarut.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana sira lumicin vikulaghәna mūna,</span>
                    <span class="l translit ">vinulatan aradin taya sukәr iṅ avak,</span>
                    <span class="l translit ">tuhu saka ri hәniṅ mavanira ri dalәm,</span>
                    <span class="l translit ">tahā si purih ikaṅ hurip aṅaṅәnaṅәn</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">iṅәtiṅәtәn ikaṅ manәmu sukha magə̄ṅ,</span>
                    <span class="l translit ">rasarasana tәkapta maṅinakana rāt,</span>
                    <span class="l translit ">vvaṅ atika pinakārgadanikā śarana,</span>
                    <span class="l translit ">niyāta pamalәsanya sukha phalanika.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana viku maṅigәl macarita ri nabuṅ,</span>
                    <span class="l translit ">bisa tivas ika siṅ vaṅa teka vihikan,</span>
                    <span class="l translit ">vaṅ atika maṅalem ri gunanika levih,</span>
                    <span class="l translit ">vvaṅ atika saṅ asuṅ mamiguṇani guṇa.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">syapa karika vinastu lәviha ya tәmәn,</span>
                    <span class="l translit ">masuṅa vara manugrahana kavijayan,</span>
                    <span class="l translit ">pamulikana bhaṭāra masuṅa karatun,</span>
                    <span class="l translit ">saṅ aṅaran ikā siṅ vvaṅ atika vulikәn</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">katәmu mara tәkapta manәmu kavikun,</span>
                    <span class="l translit ">lәkasakәna lәkasniraniravarana,</span>
                    <span class="l translit ">kaṅ aṅinakana riṅ jana ya ta gavayәn,</span>
                    <span class="l translit ">phalanikaṅ aṅucap hayu tәhәr apuji.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ya ta karananikanaṅ viku yan apitutur,</span>
                    <span class="l translit ">lumipura ri laranta phalanika tәmәn,</span>
                    <span class="l translit ">purih ira saṅ agə̄ṅ sukhanira kalaran,</span>
                    <span class="l translit ">yan anәmu lara duhkha tan ari malavas</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kita mara laki sampun anәmu kavikun,</span>
                    <span class="l translit ">vaṅunәn ikaṅ acintya ri hati muliha,</span>
                    <span class="l translit ">matutura ri bhaṭāra karaṇa sira tāh,</span>
                    <span class="l translit ">parahupana masucya ri sira satata.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">huvus ika maradin manah alilaṅ aho,</span>
                    <span class="l translit ">lәkasi ta pagaventa kaṅ aṅinakana,</span>
                    <span class="l translit ">mapa karika manahta tulusa manusup,</span>
                    <span class="l translit ">tan asarag ahiḍәp mami kita sakarәṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kunaṅ iki nayani ṅhulun iṅәtiṅәtәn,</span>
                    <span class="l translit ">saṅ arәjuna sireka lumәkasa tapa,</span>
                    <span class="l translit ">makaphala mara tan hana maṅapakara,</span>
                    <span class="l translit ">tumikәla taṅaniṅ vvaṅ anuduha hala.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kunaṅ ikana tukar tar ala sәminika,</span>
                    <span class="l translit ">sulur ika pagavәnta hayu raja sura,</span>
                    <span class="l translit ">makakusuma taṅisnya makaphala pati,</span>
                    <span class="l translit ">rinatәṅaniṅ umah galagala ya pinәm,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">mataṅ ika paḍa ṅadva guṇa varaśara,</span>
                    <span class="l translit ">hәlәm i tәkanikaṅ bharata ya vaṅunәn,</span>
                    <span class="l translit ">paḍa matihaṅ asañjata ya ta pahayun,</span>
                    <span class="l translit ">niyatanika hәlәm juga ta ya vuruṅa.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nahan ikana vuvus munivara karuṇa,</span>
                    <span class="l translit ">mamitәkәti ri saṅ nṛpati lima suta,</span>
                    <span class="l translit ">dadi ta nṛpati dharma sumahur atәgәg,</span>
                    <span class="l translit ">ri hilaṅ i pәtәṅ iṅ hati maluy apaḍaṅ.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>ix. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">tulusakәna tikuṅ sih saṅ mahāpaṇḍitārya,</span>
                    <span class="l translit ">ri pukulun apan evәh ṅvaṅ kәda dhīra satya,</span>
                    <span class="l translit ">naya ra putu maharṣi pveki maṅkin saharṣa,</span>
                    <span class="l translit ">ri tulusani saṅ ārya phalgunāṅhyaṅ riṅ agra.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">pinәkәtana ri sandi jñana de saṅ munīndra,</span>
                    <span class="l translit ">lәkasiṅ atapa nisniṅ jñana sampun viśeṣa,</span>
                    <span class="l translit ">nāhan ikana vuvusniṅ nātha dharmātmajāsvī,</span>
                    <span class="l translit ">ri tulusani saṅ antәn śīghra maṅsə̄h manambah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">mamituhu ta sirosәn saṅ kinon siṅ pakona,</span>
                    <span class="l translit ">ri sira dadi ta mojar saṅ ṛṣi nīti yogya,</span>
                    <span class="l translit ">riṅ ulahaniṅ acintyan dug sәḍәṅ dhyāna yogī,</span>
                    <span class="l translit ">havarah alaniṅ ambәk bañcana kveh musuhnya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana ta musuh anūkṣmālit mamor iṅ acintya,</span>
                    <span class="l translit ">haṅiḍәrakәn anuntun riṅ katon mogha lamlam,</span>
                    <span class="l translit ">pinatitis iṅ alitniṅ jñāna nis tan paśeṣa,</span>
                    <span class="l translit ">mata pinati vinaṅsul sandhiniṅ yoga nidra.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">gavayakәna lәkasniṅ lakṣaṇāmūdra jāpa,</span>
                    <span class="l translit ">mata mulati lalāṭa byakta yogānta siddha,</span>
                    <span class="l translit ">katәmu taman inuṅsī vastuniṅ tan pavastu,</span>
                    <span class="l translit ">kadi laliniṅ aṅantuk lәs lәyәp riṅ kamokṣan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kavaca śara laras len taṅkulak tan madoha,</span>
                    <span class="l translit ">phalanika si kadhīranta rumakṣeṅ śarīra,</span>
                    <span class="l translit ">sәḍәṅ iṅ avamanan deni musuh tāka murkha,</span>
                    <span class="l translit ">sukha pәjaha siluṅluṅ taṅkulak len laras hru.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana ta vukir apurvāgə̄ṅ paran saṅ matīrtha,</span>
                    <span class="l translit ">saphala paraniṅ aṅhyaṅ byakta saṅ hyaṅ hanaṅkā,</span>
                    <span class="l translit ">giri varasura sākṣāt rīndrakīlāgra rāmya,</span>
                    <span class="l translit ">ya ta pinakakasiddhan ṅūni de saṅ hyaṅ indra.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana ta sira maharṣi khyāti riṅ svargaloka,</span>
                    <span class="l translit ">sirata rata paranyā yogya vus labdhacitta,</span>
                    <span class="l translit ">tuvi ṅaranira saṅ dvaipāyaneṅ rāt kavīryan, prasasta
                        gp</span>
                    <span class="l translit ">sira ta vәkas i dharma hyaṅ śivā vus ṅkan gp
                        paralabdha.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nahan ikana tuduh śrī dhomya riṅ nīti yogya,</span>
                    <span class="l translit ">tuvi rahina kamantyan tejaniṅ sūrya tumraṅ, lumraṅ gp</span>
                    <span class="l translit ">gagaṇa kadi sinapvan taṅ pәtәṅ tan paśeṣa,</span>
                    <span class="l translit ">kadi manah i saṅ amvit maṅkatāṅhyaṅ riṅ agra.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">dadi ta sira madandan saṅ tәlas labdhacitta,</span>
                    <span class="l translit ">pranata tәlasa muspeṅ saṅmahāpaṇḍitārya,</span>
                    <span class="l translit ">ibunira sira vinvit luhnirādṅrәs tan ampәt,</span>
                    <span class="l translit ">kadi tәhәra tan antuk denirāpan katrәsnan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hanāku yānaku māsku ṅke lah vuṅsuṅku śīghra,</span>
                    <span class="l translit ">ṅhulun umulat amәṅpə̄ṅ dak pahāvas ta putra,</span>
                    <span class="l translit ">mapa tika vuvusaṅkvā māsku tan vruhku mojar,</span>
                    <span class="l translit ">ri kita laki savetniṅ tibrā deniṅ larāgə̄ṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nahan ikana pasuṅkvā mah tikaṅ vastra taṅgap,</span>
                    <span class="l translit ">kәmulani tanayaṅkvāṅhiṅ pavehniṅ kahīnan, kadinan gp</span>
                    <span class="l translit ">anaku laki pahenak mah sәpah ṅke vajaṅku,</span>
                    <span class="l translit ">vacananira maper luh nityā madrәs tan ampәt.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>10. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">taṅkeh tikaṅ lara yadin caritan bhaṭārī,</span>
                    <span class="l translit ">sampun saṅ ārya mamuhun ri narendraputra,</span>
                    <span class="l translit ">saṅ dharmaputra humәnәṅ magәgәh katikṣnan,</span>
                    <span class="l translit ">luh nityasāmili hilī ri pipi dravādrәs.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">mojar siraṅisәkisәk sәsәgәn tan ampәt,</span>
                    <span class="l translit ">hantәnku saṅ tulusa siddha ri pāda saṅ hyaṅ,</span>
                    <span class="l translit ">eṅәt kitāntәn i vuvusnira saṅ mahārṣi,</span>
                    <span class="l translit ">lāvan kayatnakәna nityā tikaṅ samādhi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nā liṅ narendra saha luhnira pan katṛṣṇan,</span>
                    <span class="l translit ">mamvit muvah sira ri saṅ vara bhīmasena,</span>
                    <span class="l translit ">saṅ bhīma yeka mahivaṅ panaṅisnya ṅәmbe,</span>
                    <span class="l translit ">lvir minda riṅ tәgal ayun malajәṅ kavarṣan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅkin taṅis pavanaputra maṅantugantug,</span>
                    <span class="l translit ">umbәl mijil gidәgidə̄ riṅ iruṅ ya madrәs,</span>
                    <span class="l translit ">lāvan ta lәtnya kumәlus mabaṅə̄r vәtunya,</span>
                    <span class="l translit ">kompol katon tan inivə̄ tәkap iṅ larāgə̄ṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tan ṅeh taṅisnya caritan pravarārya bhīma,</span>
                    <span class="l translit ">saṅ phalguneki mamuhun ri saṅ āri karva,</span>
                    <span class="l translit ">saṅ dropadi sira ta rūkṣa rapuh kalәsvan,</span>
                    <span class="l translit ">śokānaṅis maṅiḍupuk sira yar panәmbah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">saṅ phalguneki manaṅis maṅadәg sinәmbah,</span>
                    <span class="l translit ">kepvan ta cittanira denya maśabda maṅrәs,</span>
                    <span class="l translit ">yekā mukәt pinakaśatru tәkapniṅ amrih,</span>
                    <span class="l translit ">hetunya yan kapihәnәṅ sira denya kepvan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">siṅgih ḍaḍuṅ pinakapāśanikaṅ kamokṣan,</span>
                    <span class="l translit ">tṛṣṇā jugāgavaya sih mamilәt riṅ aṅga,</span>
                    <span class="l translit ">vyaktinya yan dadi śarīra muvah kabhāva,</span>
                    <span class="l translit ">ṣaḍmārga yeka dadi riṅ dadi mogha tṛṣṇa.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅkin ta kāṅәn i halanya yadin katūta,</span>
                    <span class="l translit ">marmanya śīrna pinәgatnira riṅ kadhīran,</span>
                    <span class="l translit ">śantā sahiṣṇu pamunahnira tan paśeṣa,</span>
                    <span class="l translit ">hetunya śīrna malilaṅ dadi citta mahniṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅkat sirātәlas abhūsana ratna mabhrā,</span>
                    <span class="l translit ">lāvan sasañjata kabeh paḍa nora kantun,</span>
                    <span class="l translit ">luṅhā sirāṅinakinak tәka riṅ pradeśa,</span>
                    <span class="l translit ">akveh tikaṅ vinulatan magave praharsa.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>11. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">rāmyārūm kahaḍaṅ kapāt lakuniran vahuvahu katiban javuh pisan</span>
                    <span class="l translit ">vahv āron səminiṅ tṛṇāṅkura latākiris asəmu hijonya kābunan</span>
                    <span class="l translit ">vahv aṅluṅ sakilan gaḍuṅnika lavan katirah aṅurukəl suṅutnika</span>
                    <span class="l translit ">aṅhiṅ kəmbaṅ ikaṅ mənur mvaṅ asanāṅruhuni ri pasəkarnikaṅ vuṅū</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">rəmrəm traṅ manisihnisih vahu mayat javuh ika malilaṅ kapāvanan</span>
                    <span class="l translit ">gəntər dohnya ləyəp tunenaṅənaṅən vahu lumarap ikaṅ ṭaṭit ləṅit</span>
                    <span class="l translit ">lumrādrəs mapalayvan iṅ gagana meghanika silih alintaṅ iṅ laṅit</span>
                    <span class="l translit ">məṇḍuṅməṇḍuṅ adoh riris ḍumavuh iṅ vukir aṅinaki cittaniṅ maṅə̄</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tistis lampah irāṅavetan aṅalor tan agəlis aṅadəg sireṅ hənu</span>
                    <span class="l translit ">ləṅləṅ deni gərəhnikāmisiki karṇanira kadi makon manoliha</span>
                    <span class="l translit ">ṅkā maṇḍəg sira tan vavaṅ lumaku denya kadi pasayut iṅ haneṅ jinəm</span>
                    <span class="l translit ">marmāṅrəs tvas irāsəkəl dadi tumuṅkul aṅusapi ri luhnikaṅ mata</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">śokāṅlih kumətər tikaṅ hati baṅun tan apupula muvah tikuṅ manah</span>
                    <span class="l translit ">lāvan bhrāntani saṅ kināryakən ireka malara ri pasahnireṅ priya</span>
                    <span class="l translit ">yekāṅlūd ruməmək manahnira təkapniṅ aṅucapa kakūṅnya tan hana</span>
                    <span class="l translit ">aṅhiṅ luh kalavan taṅis juga siluṅluṅ ira yan iṅucap ndatan humuṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅkin citta nirāləməh dadi maluṅguh akəcap aṅəsah vuraṇḍuṅən</span>
                    <span class="l translit ">aṅlūd deniṅ aripnikaṅ mata pilih sira hinucap aṅāryakən ṭikā</span>
                    <span class="l translit ">lāvan trāsanikaṅ ləbū ya ta tiniṅhalan ikaṅ aṅuṅaṅ malar vruha</span>
                    <span class="l translit ">aṅhiṅ caṇḍinireka tambak inukir cinaviri mapucak patah muṅu</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">akveh kāri vimūrchitālara təkapnira kapihutaṅan karāsikan</span>
                    <span class="l translit ">bhrāntajñāna makiṅkiṅ osah aṅəsah rahina vəṅi taṅisnya tan pəgat</span>
                    <span class="l translit ">ṅūni hyun ika tan vəḍar katəmahan kavətu təkap i gə̄ṅnikaṅ lara</span>
                    <span class="l translit ">pə̄mpə̄man ri daləm pamə̄man i huvusnya ratəṅ ika paḍanya tan pahi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅkin kāṅənaṅən təkapnika ri tan ḍatəṅaniran asuṅ lare hati</span>
                    <span class="l translit ">aṅlampū pəjaheṅ tilam gatinikāruruba sapavəkasnireṅ karas</span>
                    <span class="l translit ">len tekaṅ humənəṅ maṅantyakəna liṅni kaḍatəṅan i saṅ mareṅ vukir</span>
                    <span class="l translit ">hetunyan pamuluṅmuluṅ kusuma paṅrəburəbunika muṅgaheṅ jinəm</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vvantən bhakti mamuṣpa riṅ pratima ketaka sira ta vinimba tan vaneh</span>
                    <span class="l translit ">kəmbaṅ padmaśarīra gandha ri pipinya panirama ri luhnirantara</span>
                    <span class="l translit ">puṣpāvrāṅkən ikaṅ gəluṅ guduha tañjuṅ amiraga maghəṇṭa nopura</span>
                    <span class="l translit ">susv ahrit lurus iṅ təṅah ya pacarunya maṅucaraṇa sambat iṅ ṭikā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">aṅgantaṅ punagîṅ tilam səkar aśoka rurubanika yan ḍatəṅ hələm</span>
                    <span class="l translit ">ramyārok ahuləs majənv i rakət iṅ maṅarəki huvus iṅ maveh səpah</span>
                    <span class="l translit ">lāvan yan humuvah kənaṅ tilam amaṅkvakəna kusuma jaṅga sampəta</span>
                    <span class="l translit ">len tekaṅ bakakak puḍak pamapasanya mabulakana piṅgir iṅ nadī.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kāṅkən yajña manobhaveka panaṅisnika mabalik aveda sasmita</span>
                    <span class="l translit ">sə̄ṅniṅ candra mañar lumə̄ṅ ri hati kāṅkən apuyaniṅ ahoma nismara</span>
                    <span class="l translit ">lumrāvrā kukus iṅ pupur mələk avor vida ri jaja tibeṅ tapih suji</span>
                    <span class="l translit ">vvantən mūlya təmən sajinya vəkas iṅ kinəliran adhikeṅ pasaṅgaman</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">len taṅ yoga turū samādhinika rūpanira ya ta minuṣṭi riṅ hiḍəp</span>
                    <span class="l translit ">enak maṅgəh ikaṅ lulut manəmu sandhi sumurup amisarjaneṅ tutur</span>
                    <span class="l translit ">ātmārok si hurip məsat dadi turū təmahan ika maṅipy asaṅgama</span>
                    <span class="l translit ">sampun siddha sayogya riṅ pakasutan matəmu paḍa saharṣa sasmita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tan ṅeh yan caritan hiḍəpnira ri sambatan iṅ alara yan kināryakən</span>
                    <span class="l translit ">mvaṅ polahnika tan pəgat makapuput patinika yaya tan varəg lara</span>
                    <span class="l translit ">āpan jātinikaṅ manah juga tumūt yan ulurana katon tivasnika</span>
                    <span class="l translit ">ndan sūkṣmā humənəṅ surāṅaṅənaṅən hilaṅani malaniṅ daśendriya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">śīghrā śīrṇa pətəṅnikaṅ hati dumehnira maṅaṅənaṅən lumampaha</span>
                    <span class="l translit ">samy ādan maṅadəg təlas lumaku tan hana maṅavara ramya tūt havan</span>
                    <span class="l translit ">məntas riṅ valahar matīrtha sira sampun arahup aradin tikuṅ hala</span>
                    <span class="l translit ">tūt mārga hana siṅgulan lәbalәban kamaṅi kapur avor pakis ḍaḍu.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">garyaṅgaryaṅ ikaṅ tәgal kakacәman valikat upama vor kataṅkataṅ,</span>
                    <span class="l translit ">sәmbuṅ got kucubuṅ mavor pilapilū kutukutu kulurak lәpaṅ pahit,</span>
                    <span class="l translit ">paṅgil paṅgaga siṅkaban lavanlavan hana nanavidharā tapak liman,</span>
                    <span class="l translit ">lundāluṅ kalavan galiṅ lumalay iṅ vaduri lalavatan paḍāsinaṅ.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p></p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">sakaton paḍāmuhara rāmya ri havanira tan madoh dahat,</span>
                    <span class="l translit ">pagagan hañar binabadan pagәr ika rinurah tәkeṅ havan</span>
                    <span class="l translit ">inalih tәhәr sinariban hana tilas ika vetan iṅ pagәr</span>
                    <span class="l translit ">ya tinūt nirāṅinakinak duruṅ agәmәt apan havan hañar</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅalor muvah katәmu mūlani havanira tan madoh dahat</span>
                    <span class="l translit ">sinamarsamar pagәr ikājajar amәnәr atūt havan magə̄ṅ</span>
                    <span class="l translit ">agәnәt ḍukutnya maradin sarisari avan iṅ tәkeṅ vukir,</span>
                    <span class="l translit ">galagah kidulnika tinunvan avurahanikaṅ manuk mibәr.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">malәsat valaṅnika manūt kukus amarәki riṅ sukәtsukәt,</span>
                    <span class="l translit ">garagat manamber aṅusī ḍaliḍali manucuk valaṅ kiṭik,</span>
                    <span class="l translit ">barabat barā mavurahan gulunika masavit valaṅ gayār,</span>
                    <span class="l translit ">umәnәṅ caṅaknya mavәdi raray aṅaruhi riṅ tәgal humuṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">halivat sirerika sumәṅka ta lakunira tan madoh dahat,</span>
                    <span class="l translit ">pagagan sәḍәṅ vinulatan tanәmanika kabeh paḍāhijo,</span>
                    <span class="l translit ">jalureh lavan kacaṅ uris tәpinika masinaṅ bayәm suluh,</span>
                    <span class="l translit ">kamale valuh paḍa lumuṅ karavila mabiluṅkahan timun.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">jinajarjajar jalih ikaṅ jalu jura juvavut jabuṅ jarak,</span>
                    <span class="l translit ">cipakan hirәṅ muṣika tumbara kәsura jasun putih laja,</span>
                    <span class="l translit ">salarik jasun mirah avor pacar adilәm arok bayәm kakap,</span>
                    <span class="l translit ">sulasih kidulnya manisih patula paliṣa len kacaṅ hijo.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kahalintaṅan tәkap irān panәmu tarukaniṅ siluksiluk,</span>
                    <span class="l translit ">mapabānyvan endah alaṅə̄ vuninika magulaṅgulaṅ pәtuṅ,</span>
                    <span class="l translit ">tinanәm tikaṅ kayu puriṅ jinajar i tәpiniṅ pagәrpagәr,</span>
                    <span class="l translit ">mayanāsinaṅ vuṅa talinya vuṅa vari mabāṅ hanāputih.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅalor sirānәmu gәgәr śavayanikaṅ alas taluntalun,</span>
                    <span class="l translit ">ri lurah lәbak pasavahan bañunika maputih katiṅhalan,</span>
                    <span class="l translit ">masamīpa pə̄h pisaṅ alas nalikira hana riṅ juraṅjuraṅ,</span>
                    <span class="l translit ">halalәh tinolih alaṅə̄ maṅәḍapәḍap ikaṅ valīkaḍәp.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅavetaniṅ gәgәr ikaṅ lakuni sira sumәṅka riṅ gunuṅ,</span>
                    <span class="l translit ">irikaṅ katon gәmәn alas vinulatan iṅuṅaṅ tikaṅ kidul,</span>
                    <span class="l translit ">daśadeśaniṅ nagara tan katәṅәr i paṅasutnikaṅ limut,</span>
                    <span class="l translit ">dinәlәṅ baṅun tan aratā lәmah ika kadi toyaniṅ tasik.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">patapan kapaṅgih alaṅə̄ havan ika titir olihiṅ mahas,</span>
                    <span class="l translit ">kabaṅәt kalinyan mamәluk lagi manucul i sandiniṅ tapih,</span>
                    <span class="l translit ">haradin puḍaknika bañar pinaraban anilib tәkeṅ kulәm,</span>
                    <span class="l translit ">vulakan pilih panulikan hana sәmi kadi layvaniṅ gәluṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana tāhanaṅ katәmu riṅ havan alalәh aliṅgih iṅ vatu,</span>
                    <span class="l translit ">paṅadeśani ṅvaṅ umulat kәtәkәtәg ika mār sumamburat,</span>
                    <span class="l translit ">haṅagәm ḍuhuṅ lakinikā saṅ anakәbi ya tātapih sabuk,</span>
                    <span class="l translit ">kataraṅgul adbhuta tumon sira paḍa murәṅaṅ parәṅ madәg.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">alivatnirerika katon ta sukusukunikaṅ gunuṅ magə̄ṅ,</span>
                    <span class="l translit ">masәkar tikaṅ kayu palāśa kadi gunuṅ apuy katon murub,</span>
                    <span class="l translit ">hasanālәvas kadi hudan kanaka ḍumavuh iṅ lәmah marūm,</span>
                    <span class="l translit ">marirs rәbuk saha kilat vәlas harәp amulәt katon lumuṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">mapasarpasar savaṅ ikā vukir amavā laṅə̄nya yan katon,</span>
                    <span class="l translit ">maḍasar gaḍuṅ mәnur avor katirah aravayan matūt havan,</span>
                    <span class="l translit ">matihaṅ lurukluruk aśoka dәlima mavade tahәn manis,</span>
                    <span class="l translit ">dagaṅanya sarvaphala yeki viphala vәḍәtan hanāñar.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">pujiyan lәvih phalanikaṅ vukir avuni salakanya yan tasak,</span>
                    <span class="l translit ">hanamar mәtah vila lumutnya pisaṅ ika tumuṅkul iṅ havan,</span>
                    <span class="l translit ">kamiris ratәṅ kacapi juṅga masinaṅ atәguh taman rurū,</span>
                    <span class="l translit ">hana duryan aṅruhuriṅ ambavaṅ ika mapagәh paḍālurus.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sakaton tәkapnira baṅun tan anumata ruhurnikaṅ kayu,</span>
                    <span class="l translit ">hatugәl juraṅni kalukat bañunika lumәvih mareṅ kali,</span>
                    <span class="l translit ">pujiyan paḍāṅrәs ikanaṅ paraṅ apiṅit aroṅ dalәmnikā,</span>
                    <span class="l translit ">hamunah sәkar barat ikāṅhalani ri sapanāndhiṅiṅ vuṅu.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tumurun sirerika katon lәbak ika hana simpaṅ iṅ hәnu,</span>
                    <span class="l translit ">humәnәṅ vatunya hulatәn ri lavas ika panambir iṅ kayu,</span>
                    <span class="l translit ">hatuhākәpuh vahu mataṅkil amasah i sarenikaṅ juraṅ,</span>
                    <span class="l translit ">pasaṅan lәlәh lәvas amaṅku kamatamata tuṅgakiṅ pәtuṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">i samīpa vaṅkay iṅ apeki ta kunaṅ ahariṅ turuṅ lәvas,</span>
                    <span class="l translit ">hana valkalātulak alī kupina kayu lavan valuh tutub,</span>
                    <span class="l translit ">viku ganya saṅ mati pilih maṅaluśa tumurun sakeṅ vukir,</span>
                    <span class="l translit ">paṅadeśani ṅvaṅ umulat rāga sapi kulavuk hibәk cacah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hasamun hәnunya maṅalor ya ta havanira tūt alas magə̄ṅ,</span>
                    <span class="l translit ">asuṅәb sumə̄ṅ kayu rumambay avilәt arukәt lavan latā,</span>
                    <span class="l translit ">sirarānamun tapak ikaṅ kidaṅ adulur umaṅsul iṅ juraṅ,</span>
                    <span class="l translit ">muni tәp macanya hana riṅ sukәsukәt amarәki riṅ rәnәk.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">arәnәb hi sor kadi guhā tәkapiṅ aruṇa tan katon dahat,</span>
                    <span class="l translit ">haradin ta yaṅ ḍukut alit mati tәkap i patapnikaṅ sukәt,</span>
                    <span class="l translit ">kasilib kuciṅnya mamanek phala mamucak iliṅ vәsah tәpus,</span>
                    <span class="l translit ">kapitūt tәkeṅ vana lumuṅ maṅalaya manuduhnuduh tavaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">halivat nireka sumәṅkā ta lakunira rāmya tūt hiriṅ,</span>
                    <span class="l translit ">ri lәbaklәbaknya tan adoh vara kayu gumuliṅ lakar hañar,</span>
                    <span class="l translit ">mapaḍaṅ kidulnya babadan hana kadi patapan kacuntәnan,</span>
                    <span class="l translit ">muni poṅ kәpoṅ svaranikaṅ pamalumalu lavan tabaṅtabaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ndā nihan kapaṅgih ikanaṅ patani lәvas avūk hatәpnikā,</span>
                    <span class="l translit ">vulәtan gigal katuruhan hana parab ika matra tan lәbur,</span>
                    <span class="l translit ">kakavin lutūr hana ta śeṣanika mapitәṅәt samarsamar,</span>
                    <span class="l translit ">suhunanya mesi ri lavasnya hana viku maṅambareṅ lәmah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri havanya rāmya majajar kaniri kayu puriṅ tahәn manis,</span>
                    <span class="l translit ">kamuniṅ lavan kayu kuniṅ parajota marurub vәlas harәp</span>
                    <span class="l translit ">tinatā tinumpa tinapan vatu havan ika tūt hiriṅhiriṅ</span>
                    <span class="l translit ">tinalaṅnalaṅ bañunikā murus anәrusaniṅ juraṅjuraṅ</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>13. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">kalalu laku nirosən koṅaṅ taṅ patapan arūm</span>
                    <span class="l translit ">kagirigiri patapniṅ merv akveh makapuratuk</span>
                    <span class="l translit ">saviji tika maṅuṅgul tumpaṅnyādbhuta savəlas</span>
                    <span class="l translit ">pucak ika kadi teja hyaṅ sūryā vahu sumənə̄</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">pinatiga ya marəp pat pantinyāvəlar aratā</span>
                    <span class="l translit ">paḍa pinadu tinumpaṅ sakvehnyārəja hinəduk</span>
                    <span class="l translit ">ri natar ika mavəlālvātaṇḍəs mamarakata</span>
                    <span class="l translit ">paṅəḍapəḍap i tejanyan polah makagurilap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">caracaranika rāmyāpan baprāhaləp aruhur</span>
                    <span class="l translit ">inukir inapi tekaṅ gopuntən rəcəp alaṅə̄</span>
                    <span class="l translit ">carita cinaritākram nyāsanyātulis atulis</span>
                    <span class="l translit ">ri pucak ika karəsrəs liṅgodbhāva cinarita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">lalayan inukir arja ndan rāmāyaṇacarita</span>
                    <span class="l translit ">vray ika paḍa maṅaṅkat vuṅkal kral ta ya maṅusuṅ</span>
                    <span class="l translit ">hana ta kapi mamuṇḍut vuṅkal sevu ḍəpanika</span>
                    <span class="l translit ">pravara kapi hanūmān sugrīvāṅaliha gunuṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana ta kapi matambak salvāniṅ pasir inusī</span>
                    <span class="l translit ">bañunika kadi molah mīnānūt ryak aṅicipir</span>
                    <span class="l translit ">aruñu‒ruñu kadi lvirniṅ byaktā vənaṅ alapən</span>
                    <span class="l translit ">təkap iṅ aṅukir āpan kīrṇa nyāsanika ləyəp.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nṛpatisuta tumiṅhal riṅ lambaṅ ləṅəṅ alaləh</span>
                    <span class="l translit ">paṅikət ika hana vvaṅ miṅgat mvaṅ kalulut ika</span>
                    <span class="l translit ">rinasa‒rasa nireṅ tvas rəsrəsniṅ vahu hatəmu</span>
                    <span class="l translit ">sapada hana cinəṅgan cihnanyālara cinarik</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">dadi ta sira tumiṅhal riṅ paṇḍan səḍəṅ asəkar</span>
                    <span class="l translit ">puḍak ika maṅuḍoḍan līlā lvir vətis alaris</span>
                    <span class="l translit ">təṅah aṅəlih umambət lvirniṅ pādapa kasirir</span>
                    <span class="l translit ">sagəmuh i susuniṅ dyah taṅ nyuh danta pajapaja</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">iniṅətiṅət ira lvir tiṅkahniṅ puraṇa kəṭika</span>
                    <span class="l translit ">patapan arəcəp akveh nyāsanyāmuvuhi laṅə̄</span>
                    <span class="l translit ">niyatanika pasevan honya ṅ gopura maruhur</span>
                    <span class="l translit ">vvara ta vini ri saṇḍiṅniṅ kontən maṅucapucap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana ta kili sake jro karvānama vasanika</span>
                    <span class="l translit ">lakunira gaja līlāken keṅis təkap iṅ aṅin</span>
                    <span class="l translit ">hayunira kadin aṅge rereh (sic?)niṅ mukha maluṅid</span>
                    <span class="l translit ">mata lumiriṅ añəpñəp yan polah təka riṅ alis</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">saviji makuniṅ arjāsusv ahrit səḍəṅ aləmən</span>
                    <span class="l translit ">təṅah alurus ajambət mambət solah ira vagəd</span>
                    <span class="l translit ">təka hararas aveh kūṅ sahyāsoṅ jamaṅ anipis</span>
                    <span class="l translit ">riṅa‒riṅanikuṅ ambək tan tuhvāni kaviratin</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>14. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">ramya parəṅ siran laku paḍākavaca mirah aṅambvakən təṅah</span>
                    <span class="l translit ">moga muṅup katon sadak irāputih anəlati śeṣaniṅ jaṭā</span>
                    <span class="l translit ">ndan minahā lukar‒lukar ikaṅ paṅisi tinigavarṇan iṅ putih</span>
                    <span class="l translit ">byaktani mūla‒mūlanira ṅūni kaka‒kaka sake daləm purī.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ṅkān dumunuṅ vulatnira rikaṅ yaśa kahanan i saṅ dhanañjaya</span>
                    <span class="l translit ">kāṇḍəg i heṅ vulatnira manon lituhayu kadi deva manmatha</span>
                    <span class="l translit ">meraṅ ikaṅ manah kadaluruṅ lakunira ya hetuniṅ mara</span>
                    <span class="l translit ">sampət irānaput‒naputi gātrani susunira moga tan katon</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ñər ta manah nireki vəkasan kadikadi hana liṅsyaniṅ hiḍəp</span>
                    <span class="l translit ">hetuniran paśabda hana keraṅ ira masəmu harṣa tan vəḍar</span>
                    <span class="l translit ">rūmni vuvus nirāsəgə‒səgəh tuna‒tuna rasa tan təkeṅ hati</span>
                    <span class="l translit ">ndan ri halisnikan kadi kilat ri mata katəmu deniṅ aṅrəṅə̄</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">marma vuvusnira mpu kili yan sira kadi hana cihnaniṅ vruha</span>
                    <span class="l translit ">ndan paḍa meraṅ an vulat i saṅ vahu‒vahu təka riṅ vanāśrama</span>
                    <span class="l translit ">byakta bhaṭāra manmatha savaṅ paja‒pajanira saṅ hañar ḍatəṅ</span>
                    <span class="l translit ">ndan kadi buddhiniṅ lumihat iṅ haləsəs ika manah nire daləm</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">byakta saṅ arjuneki ri hiḍəpnira ri hati nihan paṅavruha</span>
                    <span class="l translit ">rūpa lavan laras mvaṅ ikanaṅ makuṭa kavaca ratna taṅkulak</span>
                    <span class="l translit ">lāvan ikaṅ manis ya panəṅərnira kadi madhu yan vinəṅyakən</span>
                    <span class="l translit ">hetuniran patakvan irikaṅ parananira mataṅniran ḍatəṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">somya vuvus narendra mavalokana mavarah i don iran ḍatəṅ</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e1887" href="javascript:void(0);" title="Apparatus 5"><span class="tooltipApp" type="button">(5)</span></a></span>
                    <span class="l translit ">“mahyun atīrtha riṅ vukir ameta patapana maṅiṣṭhy anugraha</span>
                    <span class="l translit ">“ātma‒śarīraśoṣaṇa gəgə̄n ranak ira ya ta hetuniṅ marā</span>
                    <span class="l translit ">pājar irāmanis duga‒dugāṅinaki ri sira devatā kili</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“ndah varahən ranaknira ri saṅ pinakaguru haneṅ vanāśrama</span>
                    <span class="l translit ">“lāvan ikaṅ vanāśrama ṅaranya ya ta pavarahe ṅhulun təmən</span>
                    <span class="l translit ">liṅ nṛpaputra mojar i siraṅ kili dadi mavarah satorasih</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e1904" href="javascript:void(0);" title="Apparatus 6"><span class="tooltipApp" type="button">(6)</span></a></span>
                    <span class="l translit ">sojar ire narendrasuta: “yeki kari vanavati prakaśita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“mvaṅ sira saṅ maṅanti pinakādiniṅ anaruka nora len vaneh</span>
                    <span class="l translit ">“śukla pavitra riṅ brata namaskara ṅaran ira saṅ mahāyanī</span>
                    <span class="l translit ">rājavadhū kamūlan ira ṅūni tuhu‒tuhu mahāgave tapa</span>
                    <span class="l translit ">yeka dumehnikaṅ patapan adbhuta kadi puraniṅ surāpsarī.”</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅkana liṅnira mpu kili saṅ saviji sira ta keməṅan lara</span>
                    <span class="l translit ">meraṅ ikaṅ manah ya ta nimittaniran ahaliṅan duniṅ saka</span>
                    <span class="l translit ">ndan hana ganya polah ira ṅūni ri səḍəṅ ira ṅanti riṅ puri</span>
                    <span class="l translit ">śeṣanikaṅ lulut kabalunan ya ta mətu kadi kasturîṅ tutuk</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">saṅ nṛpaputra yeka maṅucap sira saha guyu medəm aṅlare</span>
                    <span class="l translit ">gātranikaṅ payodhara maśeṣa ta ragət ika mātra tan ləbur</span>
                    <span class="l translit ">yeka sinindhi‒sindhinira yan təlas anulus (s)ireṅ kilīnira</span>
                    <span class="l translit ">ndan lumiriṅ midəm kadi mulat riṅ atapih apaciṅciṅ iṅ bañu</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tan huniṅan raras‒raras i śabdanira kadi mahāgave lara</span>
                    <span class="l translit ">hetuniran parā tumama riṅ patapan i kahanan mahāyanī</span>
                    <span class="l translit ">denira devatā kili paḍāṅdulurakən i saṅ ārya phālguna</span>
                    <span class="l translit ">kagyat (t)a saṅ vatək viku kabeh tapa tapi kavəṅan tumon sira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ṅkāna rikaṅ pasevan ahaləp ya ta dunuṅan iran ginocara</span>
                    <span class="l translit ">saṅ rəṣi goravāṅhaḍaṅakən phala hana bañu muṅgu riṅ tavik</span>
                    <span class="l translit ">lan sərəh arja riṅ pamucaṅan kinajaṅan ahaləp lavan madhu</span>
                    <span class="l translit ">somya səgəh‒səgəh munivareṅ sira mataña rikaṅ prayojana</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>15. </p></div><div class="col-11">
                [munivara, “excellent sage,” here: mahāyanī]
                <div class="row mt-2"><div class="col text-col"><div class="lg" id="">
                    <span class="l translit ">“bapa mapa hetuniṅ nṛpati yan ḍatəṅ hiṅ acala</span>
                    <span class="l translit ">“aməṅ‒aməṅeṅ vanāśrama kunəṅ sabhāgya ta laki</span>
                    <span class="l translit ">“tapa‒tapa tan gənəp təmu tahun ṅhulun cumaṭaka</span>
                    <span class="l translit ">“manaruka tapva yan təmu kadharman iṅ kadi kita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kunaṅ i ḍatəṅ narendra lumavad rikaṅ vanavatī</span>
                    <span class="l translit ">“kadi phalaniṅ tapa (n) pinaran iṅ vvaṅ uttamaguṇa</span>
                    <span class="l translit ">“athava bhaṭāra śakra manurun kunəṅ kavəlasən</span>
                    <span class="l translit ">“riṅ atapa lot sahiṣṇu mamaṅan gaṅan satumuvuh”</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vuvus ira saṅ yatīndra mavalokanāṅupaśama</span>
                    <span class="l translit ">nṛpasuta kepvan iṅ sahur apan ta duhkha virati</span>
                    <span class="l translit ">lara katikeka hetuni ḍatəṅniran paməṅ‒aməṅ</span>
                    <span class="l translit ">ya tika nimittaniṅ mavacanātərəh saha taṅis</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e2002" href="javascript:void(0);" title="Apparatus 7"><span class="tooltipApp" type="button">(7)</span></a></span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“praṇata ri jə̄ṅ munīndra huniṅan taṅisniṅ alara</span>
                    <span class="l translit ">“mavaraha ri kahīnan iki donya riṅ kadi sira</span>
                    <span class="l translit ">“karaṇa jugeka hetuni ḍatəṅ manəh munivara</span>
                    <span class="l translit ">“nṛpati yudhiṣṭhireka kəna bañcane dyutanika</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kanaka maṇik lavan pura təlas haneri pukulun</span>
                    <span class="l translit ">“ratu śata‒koraveśvara ya duṣṭa tan sipi‒sipi</span>
                    <span class="l translit ">“hana ri pakumbakan sira kabeh lavan munivara</span>
                    <span class="l translit ">“sira babuni ṅhulun sira tumūt kapāpa kaluṣa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kunaṅ iki hetuniṅ təka rikiṅ vanāśrama giri</span>
                    <span class="l translit ">“inutus i pun yudhiṣṭhira mareṅ girīndraśikhara</span>
                    <span class="l translit ">“gumavaya siddhaniṅ tapa lavan bratekana gəgə̄n</span>
                    <span class="l translit ">“təhəra tan antukekana yadin ta yāṅanumatā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nahan ika liṅ narendra saha luh nirādrəs i pipi</span>
                    <span class="l translit ">paḍa ta kapiluh saṅ viku kabeh tumon kasih‒arəp</span>
                    <span class="l translit ">dadi sumahur ta saṅ rəṣi tumūt ta luhnira mijil</span>
                    <span class="l translit ">iraṅ i manah nireki dalihan musap sipat ira</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e2049" href="javascript:void(0);" title="Apparatus 8"><span class="tooltipApp" type="button">(8)</span></a></span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kunaṅ iki pājaraṅkva ri bapaṅku mevəh atika</span>
                    <span class="l translit ">“tulusa hayunya riṅ sukha mamuktya tan kahavarā</span>
                    <span class="l translit ">“kunaṅ iki jātiniṅ hala hajəṅ paḍeki katəmu</span>
                    <span class="l translit ">“hayuni tapanta ṅūni kasəlan halāhayu tumut</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“mataṅ ika saṅ vatək viku paḍāharəp kaləpasən</span>
                    <span class="l translit ">“apan ikanaṅ gave hayu ṅaranya nora manulus</span>
                    <span class="l translit ">“hala hayuniṅ manah juga tumūt ta yāsili‒silih</span>
                    <span class="l translit ">“paḍa maṅalap titahnya kətikaṅ janānvam atuha</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kadi hana taṅ vvaṅ uttama vənaṅ vinastu ləpasa</span>
                    <span class="l translit ">“viku sira səṅgahən ləpasa maṅkin evəh atika</span>
                    <span class="l translit ">“ratu sira vastunən ləpasa maṅkin evəh atika</span>
                    <span class="l translit ">“yadin i patinta tan vənaṅ akun ləpasnya tuduhən</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kadi hana jāti nityaśa ṅaranya yāvat ahurip</span>
                    <span class="l translit ">“kadi hana tan kəneṅ mala ṅaranya yāvat ahurip</span>
                    <span class="l translit ">“kadi hananiṅ sinaṅśaya ṅaranya yāvat ahurip</span>
                    <span class="l translit ">“kadi hana tan kəne pati ṅaranya yāvat ahuri.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">. “paməṅ‒aməṅan tikaṅ sukha bhinukti yan vruh atika</span>
                    <span class="l translit ">“paməṅ‒aməṅan tikaṅ guṇa makarma ya vruh atika</span>
                    <span class="l translit ">“paməṅ‒aməṅan tikaṅ nita pasaṅ yadin vruh atika</span>
                    <span class="l translit ">“paməṅ‒aməṅan tikaṅ gati śarīra yan vruh atika</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>16. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">“kavikun karatun pva ya paḍa mamusuh</span>
                    <span class="l translit ">“kavi vāni marūpa maguṇa mapirak</span>
                    <span class="l translit ">“hina dīna tivas yaya juga hamusuh</span>
                    <span class="l translit ">“añale cinale ya maṅucap inucap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“sira saṅ karakət kapaṅanan irika</span>
                    <span class="l translit ">“hala tan katutur təmahan ika tivas</span>
                    <span class="l translit ">“si rajah si tamah təka ta ya maṅusī</span>
                    <span class="l translit ">“mamilət manəvək ri hati ya sumaput</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“nṛpa dharmasuta pva sira karakətan</span>
                    <span class="l translit ">“irikaṅ kabisan guṇanira manita</span>
                    <span class="l translit ">“təmahan ya binañcana kinira‒kira</span>
                    <span class="l translit ">“inupāya pinet ri kahilaṅan ira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“puput iṅ naya mevəh atika karatun</span>
                    <span class="l translit ">“vəkas iṅ guṇa sarvagata kira‒kira</span>
                    <span class="l translit ">“sira saṅ marəkeki pilihana təhər</span>
                    <span class="l translit ">“tiga saṅ vvaṅ inuttama marəka təmən” </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">adavān vuvusən vacana munivara</span>
                    <span class="l translit ">sumurup ta ṅ aditya pətəṅ avun‒avun</span>
                    <span class="l translit ">atəhər ta narendra makuləm i daləm</span>
                    <span class="l translit ">ndan ikaṅ mata tan kəjəp aṅaṅən‒aṅən</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>17. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">sore kāla ḍavuh pisan siran amaṅkuk aṅaraṅ aṅəsah vimūrchita</span>
                    <span class="l translit ">lvir mukṣā humənəṅ maṅə̄ lalin aturva hiḍəp ira ri śirṇaniṅ hati</span>
                    <span class="l translit ">kāṅən dohnikaṅ uṅsirən lavan i tan kavənaṅa paṅutus yudhiṣṭhira</span>
                    <span class="l translit ">yāṅdagdhātəmahan taṅis kadi taṅisniṅ inalapan i tapvan iṅ gati </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ləṅləṅ saṅ nṛpaputra riṅ tvas ira kepvan iṅ ulaha savaṅ kuraṅ tutur</span>
                    <span class="l translit ">aṅruṅkuk makəmul carik maṅiḍukus tan aharip apan ardha kātisan</span>
                    <span class="l translit ">ñəpñəp taṅ manah aṅgagap turida tan katəmu rasanikaṅ prayojana</span>
                    <span class="l translit ">deniṅ bhrānta kunaṅ dumehnira mataṅhi maṅəm‒aṅən i ṅelnikaṅ dadi</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e2190" href="javascript:void(0);" title="Apparatus 9"><span class="tooltipApp" type="button">(9)</span></a></span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“yan vikvāku mapakṣa kəmbaṅ irikaṅ havan amarəki piṅgir iṅ nadī</span>
                    <span class="l translit ">“bhuktin tuṣṭaniṅ āṅaras pipi tamolaha riṅ asana kəmbaṅeṅ rahi</span>
                    <span class="l translit ">“tan tūteṅ vana śūnya mūḍhaniṅ aśoka ləvas inulah iṅ sadāgati</span>
                    <span class="l translit ">“enak ṅvaṅ maluyeṅ sabhānamun aṅuṅsira vəkas i liriṅniṅ aṅdyahi </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“lāvan bāyu mapakṣan anglwaṅ iṅ iruṅ kahanan ika ri sandhiniṅ smṛti</span>
                    <span class="l translit ">“mvaṅ muṅgv iṅ təṅah iṅ vvaṅ adyah aməḍar tapih aṅəlih i kālaniṅ huyaṅ</span>
                    <span class="l translit ">“yan riṅ strī maṅisis gəluṅ katitihan kahariṅətən i sampun iṅ gati</span>
                    <span class="l translit ">“ṅhiṅ yan və̄tu riṅ ambəkan təmahanaṅkva ri səḍəṅ ika kenakan smarā </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">liṅ saṅ pāṇḍusute daləm hati taṅeh laranira caritan davākəna</span>
                    <span class="l translit ">ñəpñəp rəp humənəṅ maṅardhana sireṅ hati vəkasan avā tikaṅ manah</span>
                    <span class="l translit ">kāṅən teki pakon munīndra ri siran gumavayakən siddhaniṅ tapa</span>
                    <span class="l translit ">yekānīrṇakəna lyan iṅ viṣaya hetuniran atutur iṅ prayojana </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tatkālā humənəṅ sireki caritan surakili saṅ inuttameṅ hajəṅ</span>
                    <span class="l translit ">saṅ tuṅgal marikāṅaran gulavuluh saṅ araras inucap sakeṅ purī</span>
                    <span class="l translit ">ṅkā tekin hana śeṣaniṅ turida harṣanira ri siraṅ ārya phālguna</span>
                    <span class="l translit ">ṅūnî jro puri rakva yan sira sarāga saturida kakumbaṅeṅ jinəm</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>18. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">təṅah vəṅi səḍəṅ kəjəpni paturūnira para kili riṅ bale təṅah</span>
                    <span class="l translit ">lavan tapa tapî pasevan atunāguru kaki haturū haneṅ ləmah</span>
                    <span class="l translit ">dudū taṅ aturū hi sornikaṅ aśoka tapa tapi lukar tapihnika</span>
                    <span class="l translit ">katon kadi rare vaneh kadi siran vahu pinaras apan hañar viku </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sira mpu kili mār tikaṅ hati vavaṅ təṅah aṅəlih apan kakiṅkiṅan</span>
                    <span class="l translit ">ya hetunira yan lumampah aṅamər laku ḍatəṅa ri saṅ nṛpātmaja</span>
                    <span class="l translit ">anūt pətəṅ ikaṅ gaḍuṅ lumalay iṅ tarətəpan aṅadəg sirerika</span>
                    <span class="l translit ">tapihnira vavaṅ luse ri paṅagəmnira sərəh avalun jamaṅ kuniṅ </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tan eraṅ ucapən yadin hana kumavruhana ri sira yan maliṅ raras</span>
                    <span class="l translit ">savetni paməvəhnikaṅ smara tan olya kavuyuṅana de mahāyanī</span>
                    <span class="l translit ">ri tan kavənaṅ iṅ lulut sinapihan puhara lara sumə̄k təke hati</span>
                    <span class="l translit ">ya hetuni jamaṅ nire kaviratin tamah iran akukap kakandəlan </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tumindak i samīpaniṅ saka matūt hiriṅan i kahanan dhanañjaya</span>
                    <span class="l translit ">rasāməkula deni kuṅnira vavaṅ marək asəmək anūṅakən səḍah</span>
                    <span class="l translit ">dhanañjaya vulat nirāciṅaṅ apan hana kavədi tumiṅhale sira</span>
                    <span class="l translit ">nimittanira tan humuṅ mavacanātəhər aṅisər apan parək dahat</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e2285" href="javascript:void(0);" title="Apparatus 10"><span class="tooltipApp" type="button">(10)</span></a></span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“nini syapa siran ḍatəṅ ri kahanan ra putu sira baṅun mamañcana</span>
                    <span class="l translit ">“huvus hila‒hilā marək ri gati saṅhulun ataki‒takî tapa brata</span>
                    <span class="l translit ">“paran karika piṅgiṅa mpu kili riṅ kadi sira viku śukla uttama</span>
                    <span class="l translit ">“sakeṅ viku mabhārya kevəh iṅ ulah bari‒bari manalimpət iṅ hiḍəp.” </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">na liṅ nṛpatiputra yeki sumahur ta saṅ ahayu savaṅ kilîṅ tulis</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e2304" href="javascript:void(0);" title="Apparatus 11"><span class="tooltipApp" type="button">(11)</span></a></span>
                    <span class="l translit ">“tuhanku laki sugya tan vruha kite ṅhulun iki kavulanta ṅūny aku</span>
                    <span class="l translit ">“lanā pinakāsih iṅ kadi kitānulus araras arūm priyambada</span>
                    <span class="l translit ">“ṅhulun ta tiki kesiniṅ nagara lāgi pinakasuvəṅ iṅ kinonəṅan” </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">raras‒raras i raśmi‒raśminira saṅ kili mavacana mār təkeṅ hati</span>
                    <span class="l translit ">mapolaha maśabda tuṅtuṅ iṅ alisnira ta karika nūtakən liriṅ</span>
                    <span class="l translit ">mrəṅəs luṅid i dūnikaṅ mata rasāməgatakəna hatin kapaṇḍəṅa</span>
                    <span class="l translit ">tuhun gula vuluh panəṅgah ira saṅ viku ri siran anorakən kilaṅ </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">samaṅkana nirūpa saṅ kili savaṅ səkar asana tibā sakeṅ gəluṅ</span>
                    <span class="l translit ">kusut‒kusut ikaṅ payodharan inaṅsvakən iran umarək nṛpātmaja</span>
                    <span class="l translit ">narendrasuta heva miṅsər aṅusap ləṅən ira ri pagəhnikaṅ manah</span>
                    <span class="l translit ">ya hetuni vuvus nirāṅənək‒ənək mapitutur ikaṅ enakeṅ sarāt</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e2334" href="javascript:void(0);" title="Apparatus 12"><span class="tooltipApp" type="button">(12)</span></a></span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“nini hyaṅ aparan ta hetuniṅ amuṅpaṅa turida katon tivasnika</span>
                    <span class="l translit ">“paran karika paṅhiḍəp tanayaniṅ kadi sira viku yan pamet hala</span>
                    <span class="l translit ">“katuṅgalan ikaṅ tinuṅgalakən iṅ hiḍəp inayu sinimpən iṅ manah</span>
                    <span class="l translit ">“ya tānulus anəmvakən kaviratin tapanira tuməmu ṅ prayojana </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“sahiṣṇu muditā kasāttvikan ikaṅ pamunah ira ri gə̄ṅnikaṅ tamah</span>
                    <span class="l translit ">“si metri karuṇā kaśāntananikaṅ panapunira ri śaktiniṅ rajah</span>
                    <span class="l translit ">“huvus pva ya hilaṅ katon ta kəḍap iṅ manəmu‒nəmu katəmvan iṅ hilaṅ</span>
                    <span class="l translit ">“hananta ya hananta riṅ hana haneṅ kavənaṅan i vənaṅ ndatan vənaṅ </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kaliṅan ika mevəh iṅ viku ṅaranya taki‒takin ikanānuṅ enaka</span>
                    <span class="l translit ">“mataṅnya paḍəmən tikaṅ tamah agə̄ṅ ri hati gəsəṅaneṅ adhidrava</span>
                    <span class="l translit ">“rajah ta viṣa bhaṣmi dohakən i liṅganiṅ acala kumambaṅeṅ pasir</span>
                    <span class="l translit ">“dalañcaṅ anipis hañut ri vəkas iṅ kilat aṅəḍap i mehaniṅ vəṅi” </span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">na liṅnira saṅ ārya phālguna maśabda mapitutur i sandhiniṅ licin</span>
                    <span class="l translit ">sira mpu kili kasrəpan humənəṅ epu laranira haluṅsuran taṅis</span>
                    <span class="l translit ">jamaṅnira kuniṅ mələs təkap i luhniran aṅapitu kālaniṅ kapat</span>
                    <span class="l translit ">kunaṅ hiḍəp ire daləm hati samātran aṅinakana vṛtta kampəta</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>19. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">vəkasan sira saṅ kili mavacana somya riṅ ambək arūm</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e2389" href="javascript:void(0);" title="Apparatus 13"><span class="tooltipApp" type="button">(13)</span></a></span>
                    <span class="l translit ">“laki saṅ nṛpaputra tuhu‒tuhu vuvusta təmən rahayu</span>
                    <span class="l translit ">“ra tapîki katuhvan iṅ ulah amurug təkap iṅ viṣaya</span>
                    <span class="l translit ">“vulaṅun gatini ṅhulun iki bapa deni vəlasku tuhan”</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">adavān caritan sira kili paṅucapnira vah panaṅis</span>
                    <span class="l translit ">praṇa bhakti maṅañjali ta sira ri saṅ nṛpa pāṇḍusuta</span>
                    <span class="l translit ">atəhər maṅadəg sira humənəṅ i dāyaniran muliha</span>
                    <span class="l translit ">i larisnira tan vavaṅ agəlis anolih asoṅ lara sih</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">irika ta sirā nṛpasuta humәnәṅ kadi candra malek</span>
                    <span class="l translit ">sumirir taṅ anila kusuma tumibā taṅ aśoka marūm</span>
                    <span class="l translit ">muni taṅ taḍaharśa kadi manaṅis әñjuh apet karuṇa</span>
                    <span class="l translit ">paṅuhuhni kuvoṅ paḍa humuni manuknya hanan panito</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">rahina pva mijil hyaṅ aruṇa sumәnə̄ kadi citta lumə̄ṅ</span>
                    <span class="l translit ">irikān paṅadәg nṛpasuta mapuyәṅeṅ sira tan paturū</span>
                    <span class="l translit ">ya dumehnira tan vavaṅ umarәk i deni kәsәlniṅ avak</span>
                    <span class="l translit ">marahup sakarәṅ sira maśuci mamudra viśeṣa vidhi</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>20. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">mamuhun ta saṅ ārya tәlas iṅ arahup,</span>
                    <span class="l translit ">ri mahāmuni kapva kavәnaṅ amulat,</span>
                    <span class="l translit ">umijil sira riṅ gupura tәlas adoh,</span>
                    <span class="l translit ">ulih iṅ lumivat lalu tәka riṅ alas.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">prukutut muni riṅ paṅalayalayanan,</span>
                    <span class="l translit ">aṅukū dṛkukūnya muni masahuran,</span>
                    <span class="l translit ">paṅәtәrni putәrnya paḍa mavurahan,</span>
                    <span class="l translit ">hana len humibәr ya teka maṅaḍapaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana cukcak atindak i paṅ iṅ agaru,</span>
                    <span class="l translit ">anisik sinisik paḍa maṅariṅariṅ,</span>
                    <span class="l translit ">vudiniṅ tumiliṅ mamarәki pahatan,</span>
                    <span class="l translit ">katapaṅ ya mapaṅ kadi ta tinatapan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">lvah agə̄ṅ madalәm katәmu tәkap ira,</span>
                    <span class="l translit ">umilī mahәniṅ bañunika mabhiru,</span>
                    <span class="l translit ">ri tәpinya lumutlumut ika mahijo,</span>
                    <span class="l translit ">padulurni pakuṅnya mamarәki vatu.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana mīna mahosya ri tәṅah ahayū,</span>
                    <span class="l translit ">putihan gumivaṅ gilap ika maputih,</span>
                    <span class="l translit ">kadi teja sәnə̄nya lumarap ahijo,</span>
                    <span class="l translit ">paṅacarni lajarnya mamarәki paruṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri prәḍuṅnya midәr bañunika malivuṅ,</span>
                    <span class="l translit ">ri kәḍuṅnya mucul dәlәg ika maṅaluṅ,</span>
                    <span class="l translit ">tumәluṅ dumudul vuluh ika ri tәpi,</span>
                    <span class="l translit ">ri parasnya susuhnya maṅavat adulur.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri hiriṅnya pacar gunuṅ abaṅ aputih,</span>
                    <span class="l translit ">hana ciṇḍaga siṅgugu pakis aṅuvuṅ,</span>
                    <span class="l translit ">kasine makuniṅ vvah ika kunaṅunaṅ,</span>
                    <span class="l translit ">kadi kupyaragāyuta paḍa sumәnə̄.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">saruni riya mas kadi suvәṅ araras,</span>
                    <span class="l translit ">hana saṅga laṅit kuravara kamuniṅ,</span>
                    <span class="l translit ">paḍa mәmbaṅ i sornya vulakan ahәniṅ,</span>
                    <span class="l translit ">irika ta saṅ ārya marahup atәhәr.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>21. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">atha ri huvusniṅ marahup atīrtha</span>
                    <span class="l translit ">lumaku sirātūt ri tәpinikaṅ lvah</span>
                    <span class="l translit ">jaha kayu paṅgaṅ ri tәpinikaṅ lvah</span>
                    <span class="l translit ">paḍa pukapūrug lәmah ika runtuh</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">bañunika manduk ri tәpi kavaṅsul,</span>
                    <span class="l translit ">gumuruh anәmpuh maṅәnani vuṅkal,</span>
                    <span class="l translit ">makaparapal paṅniṅ asana kontal,</span>
                    <span class="l translit ">kahava tәkapniṅ bañu gunuṅ adrәs.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana bañu muñcar mәtu saka ri roṅ</span>
                    <span class="l translit ">sumirat anәmbur maṅadәg anuṅguh</span>
                    <span class="l translit ">tumәḍuṅ i roṅniṅ juraṅ aparaṅ groṅ</span>
                    <span class="l translit ">muni gumuruṅguṅ paraṅ ika sumoṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kalalu kapaṅgih lakunira sәṅkan</span>
                    <span class="l translit ">kayunika mәmbaṅ paḍa ya makәmbaṅ</span>
                    <span class="l translit ">paḍa ya makumbaṅ muni makabrәṅə̄ṅ</span>
                    <span class="l translit ">hana muni riṅ paṅ manuk ika gәṇḍeṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">jalada ya mәṇḍuṅ sumahab atimbun</span>
                    <span class="l translit ">gumuruh agәntәr patәr yeka ika medi</span>
                    <span class="l translit ">riṅ alavas onәṅ kadi kәna rāga</span>
                    <span class="l translit ">kadi ta ya masyaṅ hamisiki karṇa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nṛpatisutāṅlih lumaku kalәsvan</span>
                    <span class="l translit ">maṅadәg i sorniṅ kayu manis arja</span>
                    <span class="l translit ">haṅin ika madrәs kilat ika matruh</span>
                    <span class="l translit ">madulur alisyus camara muni syok</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kalalu lumampah təka riṅ alas gə̄ṅ</span>
                    <span class="l translit ">vahu təka moghaṅ riris alit akrəp</span>
                    <span class="l translit ">narapati maṅkin lumaku tan aglis</span>
                    <span class="l translit ">payuṅira roniṅ kamumu ya malvā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">təka ya ta sumyuk hudan ika madrəs</span>
                    <span class="l translit ">gumuruh agəntər kadi ta ya guntur</span>
                    <span class="l translit ">gəlap ika makrəp muni ya guməntər</span>
                    <span class="l translit ">kadi vəṅi taṅ rāt kalimunan andha</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>22. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">narendra kumətər manambəṅ irikaṅ variṅin magə̄ṅ</span>
                    <span class="l translit ">təhər makiḍukus kəmulnira mələs vəḍihan putih</span>
                    <span class="l translit ">linūd kinasut iṅ limut kadi kukus rumakət matis</span>
                    <span class="l translit ">rəsəp sumusup iṅ kulit kadi kanin ya təke hati</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">narendra humənəṅ tatan vruh irikaṅ paran īkihən</span>
                    <span class="l translit ">kadi pva pəjaheṅ tahən juga hiḍəpnira kapyuhan</span>
                    <span class="l translit ">lavan ta kumusuhnikaṅ bañu matūt ləbak iṅ gunuṅ</span>
                    <span class="l translit ">bənərnya tuməḍun mareṅ juraṅ arəs maṅiris hati</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">lavan kasulayahnikaṅ kayu kabeh kapurug rəbah</span>
                    <span class="l translit ">rəmək ḍumavuh iṅ karaṅ kadi səpah təkap iṅ śilā</span>
                    <span class="l translit ">humuṅ ya gumuruh guməntər akətug təka riṅ laṅit</span>
                    <span class="l translit ">patəmpuh ikanaṅ śilā kadi kilat sumirat muru</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">panasnya valiraṅ kukusnya sumələk təka miṇḍuhur</span>
                    <span class="l translit ">gəmut sahananiṅ tahən kadi tatal humilī katūt</span>
                    <span class="l translit ">linətnya malulun lavan kayu magə̄ṅ madulur vatu</span>
                    <span class="l translit ">maṅut ya ta tumūt lajarnya kapələk mati riṅ kəḍuṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">samantaji tikaṅ hudan mari lavan pətəṅ iṅ laṅit</span>
                    <span class="l translit ">mavā sahananiṅ vukir paḍa katon kayuniṅ vana</span>
                    <span class="l translit ">asāt mari humuṅ tikaṅ lvah adaləm təka riṅ kəḍuṅ</span>
                    <span class="l translit ">tuhun kadi rinəkrəkan sukət ikaṅ kayu tan rəbah</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hanan kaḍəḍətan linət sahananiṅ vulakan pəjah</span>
                    <span class="l translit ">ikaṅ paraṅ aroṅ asāt dadi hunur təkap iṅ linət</span>
                    <span class="l translit ">huraṅnya hana śeṣa tan pəjah aneṅ rəṅat iṅ paraṅ</span>
                    <span class="l translit ">susuhnya kasəlat ri səlvaṅ ikanaṅ vatu len paras</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vaneh vvara vataṅ kapəṇḍəm irikaṅ lagəḍū samar</span>
                    <span class="l translit ">tuhun kadi karaṅ vvad iṅ kayu magə̄ṅ maṅasut śilā</span>
                    <span class="l translit ">hanan kasaratan vatunya kasəlap ri paṅ iṅ kayu</span>
                    <span class="l translit ">cacal kulit ikaṅ tahən kagutuk vatu len paras</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">narendra maṅadəg madan lumaku mār tikanaṅ suku</span>
                    <span class="l translit ">taṅan kamakakən gigir valikatən kumayaṅ matīs</span>
                    <span class="l translit ">tuvin kəsəl ikaṅ pupū ya ta dumehnira yan malon</span>
                    <span class="l translit ">maṅinkin atəkən‒təkən sira təhər makəmul mələs</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vuluh kadi galah rəbah sinubud iṅ prarupək vani</span>
                    <span class="l translit ">katūt sinusupan təkapnikaṅ aṅin sahasāṅrakut</span>
                    <span class="l translit ">pətuṅnya lumayah gəsiṅnya kaḍavut gumilir sivak</span>
                    <span class="l translit ">tugəl vataṅ ikāḍapur kajulinah papah iṅ hano</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hulunya kababad sukunya kapipis təkap iṅ vatu</span>
                    <span class="l translit ">kidaṅnya malayū luvaknya manaṅis kalavan cucur</span>
                    <span class="l translit ">kuvoṅnya humənəṅ kagə̄m kakətəran svaraniṅ valik</span>
                    <span class="l translit ">manuknya hana cəb luput svaranikā hana riṅ tahən</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>23. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">atha halivat nṛpati suta,</span>
                    <span class="l translit ">katәmu tikaṅ vana kusuma,</span>
                    <span class="l translit ">papupulaniṅ kusuma matāp,</span>
                    <span class="l translit ">paḍa manәḍәṅ kusuma marūm,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ravi sumurup laṅit akucәm,</span>
                    <span class="l translit ">pәtәṅ alimut maṅadahada,</span>
                    <span class="l translit ">kumucup ikaṅ sәkar aluru,</span>
                    <span class="l translit ">tәkapiṅ әbun rumarab atis,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kayu mavәnәs mari kumәñar,</span>
                    <span class="l translit ">tәkapiṅ aṅin sumirir alon,</span>
                    <span class="l translit ">asәpi tikaṅ vana kusuma,</span>
                    <span class="l translit ">manuk aturū mari ya muni.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri vijil ikaṅ vulan avәlu,</span>
                    <span class="l translit ">manuluhi riṅ bhuvana kabeh,</span>
                    <span class="l translit ">vahu mapaḍaṅ tikanaṅ alas,</span>
                    <span class="l translit ">gunuṅ aruhur vahu ya katon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nṛpati maṅel sira manusup,</span>
                    <span class="l translit ">ḍatәṅ i tәṅahnikanaṅ alas,</span>
                    <span class="l translit ">ri vaṅinikaṅ kusuma katon,</span>
                    <span class="l translit ">paḍa tan avas katuduhana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sahananikaṅ kayu majajar,</span>
                    <span class="l translit ">iniṅәtiṅәt kadi ta vayaṅ</span>
                    <span class="l translit ">gagana mavā kәlir ikahәn,</span>
                    <span class="l translit ">haṅin aṅudaṅ maṅulahakәn,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kayu matatā paḍa mapupul,</span>
                    <span class="l translit ">hana mamisah kadi maturū,</span>
                    <span class="l translit ">kayu malurus paḍa maṅadәg,</span>
                    <span class="l translit ">hana gumuliṅ kadi sumare.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vatu humәnәṅ kadi kavәṅan,</span>
                    <span class="l translit ">mәnur aputih kadi muriṅis,</span>
                    <span class="l translit ">sәkar amirah kadi gumuyu,</span>
                    <span class="l translit ">camara humuṅ kadi masurak.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vataṅ aguliṅ kadi maharip,</span>
                    <span class="l translit ">kayu mamilәt kadi mamәluk,</span>
                    <span class="l translit ">kadi kinәsat kulit ikanaṅ,</span>
                    <span class="l translit ">kayu malәṅis paḍa katisan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">iniṅәtiṅәt mamuhara kuṅ,</span>
                    <span class="l translit ">kayunikanaṅ vana kusuma,</span>
                    <span class="l translit ">dadi maṅadәg sira sakarәṅ,</span>
                    <span class="l translit ">ri pәtәṅ ikaṅ kayu rumahab.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>24. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">saṅ hyaṅ candra mavā sira manәṅah,</span>
                    <span class="l translit ">maṅkin sə̄k tikanaṅ kusuma katon,</span>
                    <span class="l translit ">aṅhiṅ pakṣi munīṅ kayu maruhur,</span>
                    <span class="l translit ">vūt būt ḍok muni riṅ kuvuṅ abәluk.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">rәsrәsniṅn karәṅə̄ mamәdimәdi,</span>
                    <span class="l translit ">pyakpyakniṅ kamanak muni madulur,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ṭokṭokan hana kiñjәṅ avurahan,</span>
                    <span class="l translit ">ṅūk ṅūk ṅok svaraniṅ kuvuk abәluk.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sakvehniṅ sakaton mamuhara rәs,</span>
                    <span class="l translit ">paṇḍan voṅ binabad mati magәlar,</span>
                    <span class="l translit ">rantan rambat ikaṅ gaḍuṅ umure,</span>
                    <span class="l translit ">baṅbaṅniṅ katirah paḍa ravayan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kandәl tvasnya tumūt milu kaḍavut,</span>
                    <span class="l translit ">kumbaṅ maṅhrәṅ i duryanika mati,</span>
                    <span class="l translit ">vokvok jaṅgut i saṅ ṛsi rumave,</span>
                    <span class="l translit ">kaknyāṅanti ri paṅnikaṅ asana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">suṅsaṅ vok variṅinya pәtәṅ ri sor,</span>
                    <span class="l translit ">kalvaṅ rambat ikāṅgәlari tumāp,</span>
                    <span class="l translit ">lvir pәṇḍәm vvad ikaṅ kayu suminaṅ,</span>
                    <span class="l translit ">mambə̄ gandhanikaṅ kusuma rurū.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">robrobniṅ camarākusak asikan,</span>
                    <span class="l translit ">tuṅgakniṅ maṅunәṅ hana sapupu,</span>
                    <span class="l translit ">bātbātniṅ kәkәbeәt maburu namuk,</span>
                    <span class="l translit ">kәmbaṅniṅ taravarṣa kadi taṅan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kamvāgan masәkar kadi banara,</span>
                    <span class="l translit ">rampal ron iṅ aśoka lumalayan,</span>
                    <span class="l translit ">haṅrәṅgәk sәminiṅ tahәn atuha,</span>
                    <span class="l translit ">priṅyākiṅ kumisik tәkapiṅ aṅin.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">malvā ronya malad taṅ ilatilat,</span>
                    <span class="l translit ">kayvāgə̄ṅ ḍumavaṅḍavaṅ aluhur,</span>
                    <span class="l translit ">raṅrə̄ lvirnika rakṣasa gumuruh,</span>
                    <span class="l translit ">molah lvir maṅigәl tәkapiṅ aṅin.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">valyāgə̄ṅ mamilәt makaramayan,</span>
                    <span class="l translit ">krūra lvir masavit makasalivәt,</span>
                    <span class="l translit ">taṅkil varṇa kaluṅkaluṅ anәṅah,</span>
                    <span class="l translit ">bə̄bə̄ṅkah paḍaniṅ valuh aputih.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">buṅbuṅniṅ pahatan makakalar,</span>
                    <span class="l translit ">sandiṅnyā pataraṅ gigir atәhәr,</span>
                    <span class="l translit ">grot grot grit svaraniṅ kayu masalit,</span>
                    <span class="l translit ">paṅnyārok kalavan kayu tahulan.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>25. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">tan ṅehniṅ sakaton paḍāmuhara rəs təkapnira manon</span>
                    <span class="l translit ">luṅhā lampah irāṅavetan aṅalor hatūt alas agə̄ṅ</span>
                    <span class="l translit ">ṅkāne kakrəpaniṅ səkar hana ta teja kādbhuta ṅadəg</span>
                    <span class="l translit ">lāvan sodamanīndracāpa mamilət prabhānya kuməñar</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">suṇḍul iṅ raviloka digdaha savaṅ sənə̄nya dumilah</span>
                    <span class="l translit ">saṅ hyaṅ lek makucəm kasənvan abirū kadi pva sumurup</span>
                    <span class="l translit ">lāvan puṣpa sumamburat jənu sugandha kasturi miṅiṅ</span>
                    <span class="l translit ">ndan devī makateja maṅkana dudugnya maṅhibəki rāt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hyaṅhyaṅniṅ puri miṅgat iṅ vəṅi sirān haneṅ girivana</span>
                    <span class="l translit ">rīndraprastha ta rakva saṅkanira deva sūkṣmavanita</span>
                    <span class="l translit ">miṅgat deni kadurnayān nṛpati pāṇḍavālah anita</span>
                    <span class="l translit ">hetunyān dadi rūkṣa taṅ puri hilaṅ təkap saṅ alalis</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yekā mār hati saṅ dhanañjaya manon surūpa yuvatī</span>
                    <span class="l translit ">hyaṅ śrī nora ta len hiḍəpnira tanora mānuṣa tuvi</span>
                    <span class="l translit ">lakṣmīniṅ pura katvaṅ iṅ ratu sinūkṣma nitya riṅ ati</span>
                    <span class="l translit ">yekān bhakti maṅastuti suranarendra yatna humarək</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“oṃ śrī ratnapurī nihan mara kabhaktin i ṅhulun agə̄ṅ</span>
                    <span class="l translit ">“nityāṅimpunakən ləbūni caraṇanta saṅ śriyamaya</span>
                    <span class="l translit ">“saṅ hyaṅ lot pinakātma sāriniṅ acintya nitya tinutur</span>
                    <span class="l translit ">“sūkṣmālit maganal panəmbah i manəhta yeki huniṅan”</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nān liṅ saṅ nṛpaputra saṅ hyaṅ ikanaṅ kaḍatvan avarah</span>
                    <span class="l translit ">“saṅkeṅ rājya vita ṅhulun munus avakpatan kahuniṅan</span>
                    <span class="l translit ">“de saṅ pāṇḍava tan rumakṣa saviśeṣa riṅ kadi kami</span>
                    <span class="l translit ">“durnītiṅ karatun kəneṅ dyuta vikalpa tan tuhu viku</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“vruh tākun kita saṅ dhanañjaya kinon mareṅ girivana</span>
                    <span class="l translit ">“metānugraha riṅ vukir gumavayaṅ tapabrata gəgə̄n</span>
                    <span class="l translit ">“atyanteki giraṅku dentānaku satya bhakti makaka</span>
                    <span class="l translit ">“astu hyaṅ kiraṭāṅanugrahanaṅ astrarāja ri kita</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“yan sampun kita siddha riṅ giri təkap bhaṭāra karaṇa</span>
                    <span class="l translit ">“ṅkā tākun maluyeṅ purinta muvaha ṅhulun hyaṅanikā</span>
                    <span class="l translit ">“rakṣa pvāku təkapta riṅ hayu maran rumakṣa ri kita</span>
                    <span class="l translit ">“sakvehniṅ magave prapañca ri hatinta tan valuyana</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“dentāṅrakṣa śarīra hayva ta madāvamāna ri hati</span>
                    <span class="l translit ">“āpan saṅkanikaṅ musuh juga ri citta tan hana vaneh</span>
                    <span class="l translit ">“ya ṅke yuktinikaṅ maveh lara lavan sukhāparimita</span>
                    <span class="l translit ">“byaktanyā ri yave daləm pajuritan saṅ uttamanaya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“vāhyādhyātmika taṅ tutur ya pahayunta hayva malupa</span>
                    <span class="l translit ">“maṅke mvaṅ ri patinta yeka ta pasārasārana tikā</span>
                    <span class="l translit ">“yapvan sāk ri yave daləm sahananiṅ musuh paravaśa</span>
                    <span class="l translit ">“kesyan taṅ bhuvanekavīra ratu cakravarti saphala</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>26. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">“hana musuh riṅ amet sukhaniṅ dadi</span>
                    <span class="l translit ">“daśamalādimalāmal alit mətu</span>
                    <span class="l translit ">“ mala limaṅ lali lolita met lara</span>
                    <span class="l translit ">“tamah anūt malulut ri rajah tumūt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“ya tumuvuh maṅikū rikanaṅ dadi</span>
                    <span class="l translit ">“dadi dadinya daridra lanāṅdasih</span>
                    <span class="l translit ">“daśamale tama mukti matuṅgalan</span>
                    <span class="l translit ">“lara viyoga maganti magantuṅan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“tiga tinūt ya dumehnya lulū tumūt</span>
                    <span class="l translit ">“ya dadiniṅ tiga tan sah ikāṅlare</span>
                    <span class="l translit ">“lara lapā laraniṅ viṣayāviṣa</span>
                    <span class="l translit ">“viṣa bisanya maveh laraniṅ dadi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“dadi tumūt satuvuhnikanaṅ dadi</span>
                    <span class="l translit ">“paḍa pəjah ketikaṅ mala kaśmala</span>
                    <span class="l translit ">“dadi təkeṅ mṛga pakṣi laṭāṅkura</span>
                    <span class="l translit ">“kala kaṭuṅka dumehnya kapātaka</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">.” kapana taṅ mala kaśmala kaṇḍəha</span>
                    <span class="l translit ">“saha sakeṅ tiga niṣkala mantəna</span>
                    <span class="l translit ">“taha si maṅkin ikā mala lot mətu</span>
                    <span class="l translit ">“avak ikaṅ tiga hetunikān tumūt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“tiga lanāməpəkiṅ sajagat kabeh</span>
                    <span class="l translit ">“tiga dumehnya kapāpanikaṅ sarāt</span>
                    <span class="l translit ">“tiga mamukti hajəṅ sukhaniṅ dadi</span>
                    <span class="l translit ">“tiga dumehnya lanāhuripiṅ dadi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hurip ikaṅ dadi māvak ikaṅ tamah</span>
                    <span class="l translit ">“tamah ikaṅ dadi tan varəg iṅ sukha</span>
                    <span class="l translit ">“sukha pinetnyan aṅel mahas iṅ paran</span>
                    <span class="l translit ">“paran i saṅkanikaṅ dadi tan katon</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“hana ta rūpa tumūt sumaput malit</span>
                    <span class="l translit ">“alit acintya ya mor iṅ acintya ya</span>
                    <span class="l translit ">“ya ta samar manamar manilib vulat</span>
                    <span class="l translit ">“vulat ikaṅ matitis kasilib luput</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“luput ikaṅ taya pakṣa maluy tiga</span>
                    <span class="l translit ">“tiga maluy ta ya rūpa katon māvak</span>
                    <span class="l translit ">“avak ikaṅ sapəṭik maluyeṅ katon</span>
                    <span class="l translit ">“ikaṅ anon ya maṅandəl i tan katon</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“syapa katon satinonika saṅ manon</span>
                    <span class="l translit ">“syapa manon magave paraniṅ manon</span>
                    <span class="l translit ">“sira jugeki tumon sipi tan katon</span>
                    <span class="l translit ">“sahananiṅ sakaton kahanan manon</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“ndi parananta yadin lepasekihən</span>
                    <span class="l translit ">“ləpasa mokṣa tikāṅhiṅ ikaṅ təmən</span>
                    <span class="l translit ">“ndi parananta yadin si ləpas təmən</span>
                    <span class="l translit ">“ndi ta si mokṣa paranya ditāləpas</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“hana sireki vicakṣaṇa paṇḍita</span>
                    <span class="l translit ">“rva madulur maṅucap ta kamokṣakan</span>
                    <span class="l translit ">“saviji saṅ maharəp ləpaseṅ dadi</span>
                    <span class="l translit ">“saviji saṅ maharəp maluyeṅ dadi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“rasana teka vuvusnira tan salah</span>
                    <span class="l translit ">“paḍa ta vastunikaṅ kaharəpnika</span>
                    <span class="l translit ">“ndi kahananta yadin ləpaseṅ dadi</span>
                    <span class="l translit ">“ndi kahananta yadin maluyeṅ dadi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">.”iṅətiṅət katikin hananiṅ dadi</span>
                    <span class="l translit ">iṅətiṅət katikin huripiṅ dadi</span>
                    <span class="l translit ">iṅətiṅət katikin huripiṅ hurip</span>
                    <span class="l translit ">iṅətakən ta huripta məne hilaṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kadi bavaṅ baṅ ikaṅ kinulit pinet</span>
                    <span class="l translit ">“ndi tuduhən ta vijinya ya tan hana</span>
                    <span class="l translit ">“saṅ aṅaran si bavaṅ hana len hilaṅ</span>
                    <span class="l translit ">“muvah ikān tanəmən mətu taṅ hurip.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“hurip ikaṅ dadi sambhava yan katon</span>
                    <span class="l translit ">“hurip ikaṅ dadi yan vətu tan lanā</span>
                    <span class="l translit ">“kadi vulan katikaṅ dadi tan pahi</span>
                    <span class="l translit ">“alit agə̄ṅ satitahnya tumūt mətu</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vahu tumaṅgal ikaṅ yaśa kāyika</span>
                    <span class="l translit ">“daśaparārtha kapiṅpituniṅ vulan</span>
                    <span class="l translit ">“tapa samādhi ya pūrṇama tan kalen</span>
                    <span class="l translit ">“adika madhya kaniṣṭha tikaṅ hayu</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“ndi ta hurənta yadin maharəp sukha</span>
                    <span class="l translit ">“paḍa mamukti tikaṅ pagave kabeh</span>
                    <span class="l translit ">“kadi tahən vinaduṅ pinəraṅ pinet</span>
                    <span class="l translit ">“sapaməraṅnya tikāntuk ikāṅalap.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“mataṅ ikaṅ gavayən hayu tan madoh</span>
                    <span class="l translit ">“hana riṅ aṅga tikaṅ pahayun təmən</span>
                    <span class="l translit ">“ya ta pamə̄ṅa huripta ya sādhana</span>
                    <span class="l translit ">“luput ikaṅ hayu yan hinələmhələm</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“ləkasananta tikaṅ si ləkas təpət</span>
                    <span class="l translit ">“sagavayənta yadin luməkas təpət</span>
                    <span class="l translit ">“təpətananta tikaṅ vəkasiṅ təpət</span>
                    <span class="l translit ">“maran avas parananta məne ləpas</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>27. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">“hana teki muvah pituturku rəṅə̄n</span>
                    <span class="l translit ">“si suyodhana motus amet ri kita</span>
                    <span class="l translit ">“ruməṅə̄ ri layat nṛpatin patapa</span>
                    <span class="l translit ">“ya nimittanikān paṅupāya hala</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri huvusnira mājar ikaṅ rahayu</span>
                    <span class="l translit ">dadi sūkṣma ta saṅ hyaṅ amiśra taya</span>
                    <span class="l translit ">nṛpaputra maṅañjali riṅ gagana</span>
                    <span class="l translit ">kadi riṅ svapəneki katonanira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri huvusnira maṅkana yatna ta saṅ</span>
                    <span class="l translit ">nṛpaputra madan sira śīghra madəg</span>
                    <span class="l translit ">maṅalor sira tūt gunuṅ ardha sukət</span>
                    <span class="l translit ">kasasar kavave təpiniṅ vulusan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tasika arja lәyәp masamīpa gunuṅ</span>
                    <span class="l translit ">bañuniṅ giri sarva pavitra tumus</span>
                    <span class="l translit ">mapuput paḍa tīrtha ya konәṅunәṅ</span>
                    <span class="l translit ">humilī mahәniṅ lumajur maṅalor</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">katәhak bañuniṅ tasik ardha lәṅәṅ</span>
                    <span class="l translit ">tәkap iṅ bañu madrәs avah gumuruh</span>
                    <span class="l translit ">dinәlәṅ ri vәkasnya lәṅit kumusuh</span>
                    <span class="l translit ">kadi megha samar ya pәtәṅ sumaput</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">arunodaya sə̄ṅnya mabaṅ makuniṅ</span>
                    <span class="l translit ">mәtu saṅka rikaṅ bañu rūpanika</span>
                    <span class="l translit ">kadi cakra murub mavәlu dumilah</span>
                    <span class="l translit ">sumurup ta bhaṭāra vulan makucәṁ</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>28. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">ya katon lәyәpiṅ pasir amuhara lәṅlәṅ anambәhi kuṅ,</span>
                    <span class="l translit ">kalavan gәrәh iṅ patәr akәtәr agәntәr aṅanti rәmәṅ,</span>
                    <span class="l translit ">ri pәtuṅnya namutnamut aṅәḍapa mukṣa kilatnya tinon,</span>
                    <span class="l translit ">kadi mukṣa hiḍepniṅ umulat i vәkasnya lәṅit dinәlə̄.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ana teki karaṅnya ri tәṅah aṅadәg kadi nūṣa katon,</span>
                    <span class="l translit ">lagi mukṣa minukṣaniṅ alun aṅasut kadi reka samar,</span>
                    <span class="l translit ">kumәḍap ketikaṅ bañu maṅipakipak ri tәpinya lanā,</span>
                    <span class="l translit ">mahirәṅ kadi kәmbaṅiṅ ahayu samar pinupurpupuran.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hanānuṅ makaraṅ liman asәmu lәyәp malalәh ya tinon</span>
                    <span class="l translit ">ika ganya parantiniṅ amati laṅə̄ lumabuh riṅ alun</span>
                    <span class="l translit ">makacihna parabnya sumәlap i karaṅnya lavan lәpihan</span>
                    <span class="l translit ">hana ṅāri kasaṅnika kadi minahā ya sinampirakәn</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri tәpinya pasirpasir agәlar i sor pasuṅiṅ piḍaḍa,</span>
                    <span class="l translit ">karitipni karaṅnya hana matәbalan mabavaṅbavaṅan,</span>
                    <span class="l translit ">harәmis makupaṅkupaṅ ahuvuruvuṅ makәraṅ matirәm</span>
                    <span class="l translit ">paṅisisni sahiṅsahiṅ ika padulur dana kampad ika</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri parasnya paraṅ paruṅ aguhaguhā hana katka tikā</span>
                    <span class="l translit ">hana pakṣi guruṇḍaya lagi masәsәh ya karaṅkaraṅan</span>
                    <span class="l translit ">maṅaluṅ baḍavaṅnya ri tәpi hana pās vayavak vuhaya,</span>
                    <span class="l translit ">kumәlәm savaneh hana kadi maṅuṅap ya mucul sakarәṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sahaneṅ tәpiniṅ pasir amuhara rāmya yadin caritan,</span>
                    <span class="l translit ">maṅavetan ikaṅ lakunira ta saṅ ārya matūt pasisi,</span>
                    <span class="l translit ">hana paṇḍan aṅuṅkuli paraṅan arәs ya tinon alaṅə̄,</span>
                    <span class="l translit ">pamilәtni gaḍuṅnya mamәkasi puḍaknya rurū kasirir.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri vәkasnya śilā śayana kayu manisnya maṅə̄bi matis,</span>
                    <span class="l translit ">kamuniṅ kayu teja mәnur asana cāmpaka len surabhi,</span>
                    <span class="l translit ">kadi tāman apūrṇa lәyәpika maṅuṅkuli rāmya lәṅәṅ,</span>
                    <span class="l translit ">ana teki katon tәkapira kadi deva samar tan avās.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hyaṅ anaṅga sireki haməṅaməṅ i daśanikaṅ vulusan</span>
                    <span class="l translit ">kalavan kalulutnira saṅ ahayu nora maḍeṅ amanis</span>
                    <span class="l translit ">sira saṅ kadiniṅ kusuma salaga nāma ratih vinuvus</span>
                    <span class="l translit ">dinulur sira deniṅ amaraduhitā pamuput riṅ arūm.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>29. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">sәḍәṅnira bhaṭāra manmatha kapaṅgih amәṅamәṅ i deśaniṅ pasir,</span>
                    <span class="l translit ">tәkap nṛpatipura yekān atәtәg sira ḍatәṅa ri saṅ manobhava,</span>
                    <span class="l translit ">ya hetunira yan paṅanti sakarәṅ maṅiṅәtakәn aliṇḍuṅan kayu,</span>
                    <span class="l translit ">sinoṅaniṅ aśoka ronya rumahab kahananira manon ndatan tinon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">jәṅәr tvas ira saṅ dhanañjaya manon vvaṅ ahayu tuvi tan pasiṅsiṅan,</span>
                    <span class="l translit ">mukhanya gumavaṅ manisni pamatanyan alaris aluṅid liriṅnikā,</span>
                    <span class="l translit ">lәmәsni paṅavaknya mambәt aṅәlih lumakulaku mapet raras hati,</span>
                    <span class="l translit ">tapihnya kasirirsirir kadi mahā tinunatuna miṅismiṅis katon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">apan yan ucapәn rarasnyan apaṅus dalu hayunira tan kәnenusīr,</span>
                    <span class="l translit ">luput pinahiḍәp tuneṅ aṅәnaṅәn lәvu nener ika yan yan tiniṅhalan,</span>
                    <span class="l translit ">muṅәr kaputuṅan tikәl tanah iṅ aṅguritakәn hayunya riṅ karas.</span>
                    <span class="l translit ">mihat tәmahan aṅlәlәh sahananiṅ lukis amaḍamaḍā riṅ tulis.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vaneh hayunikā manisnyan inapus tәṅah ika tinulis bәbәdnikā,</span>
                    <span class="l translit ">laṭinya mahirәṅ vajanya maputih tinikatika huvәlnikaṅ gәluṅ,</span>
                    <span class="l translit ">matanya mabhirū tәpinya malaris vahu kinәlabakәn tikuṅ halis,</span>
                    <span class="l translit ">titir liniriṅan tәkapniṅ alaṅə̄ lumaraṅi ya paṅruhun tika.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">paḍāṅalap ahurahuran sәkar anәmpal asana sapayuṅpayuṅ vuṅu,</span>
                    <span class="l translit ">savitnya katirah mәnur ya tinatānya ri patah atajugtajug sәkar,</span>
                    <span class="l translit ">gәluṅnya kinusutkusutnya minahā linukalukar inambәt iṅ vuhәl,</span>
                    <span class="l translit ">mukhanya sinabuknya riṅ sarinikaṅ kusuma surabi maṅlare hati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ikaṅ saviji raśmiraśminika yan gumuyu vaśavaśitva riṅ manis,</span>
                    <span class="l translit ">tәkanya hapaṅus pilih tuhatuhanya mamarahi mapet raras hati,</span>
                    <span class="l translit ">tuvin vvaṅ amanis mapañjaṅ anipis tahu viṣaniṅ akuṅ mamātyani,</span>
                    <span class="l translit ">titir pinakaśatruniṅ tapa lanā muruṅakәna samādhi saṅ viku.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">śilā śumayana paliṅgihanikā paḍa maṅurayakәn gәluṅ mәlәs,</span>
                    <span class="l translit ">vaneh ta ya matuṅtuṅan paḍa silih rәṅu maṅucap agoṣṭhi tan humuṅ,</span>
                    <span class="l translit ">hanāṅuvahi ken ikāṅirabakәn viruviruni tapihnya denalah,</span>
                    <span class="l translit ">hanān kadi rare ndatan vavarәṅə̄ riṅ umulata ri polahiṅ katon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vaneh tiki mapet laṅə̄ gumuliṅ iṅ karaṅ arurub aśokapādapa,</span>
                    <span class="l translit ">lәṅәṅ lumiyat iṅ pasir kadi mavor vәkas ika kalavan laṅitlaṅit,</span>
                    <span class="l translit ">ikāna ri tәṅah katon kadi gunuṅ tikan alulun anambәr aṅrubuṅ,</span>
                    <span class="l translit ">ya tekana tinonya lәṅlәṅ alaṅə̄ kadi kavi maṅikәt palambaṅa.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vaneh tumuruniṅ pasir paḍa mapiṅkas aburu surudiṅ ryakiṅ bañu,</span>
                    <span class="l translit ">tumandaṅ aḍaḍapḍaḍap sәminikaṅ kayu manis atәvәktәvәk puḍak,</span>
                    <span class="l translit ">tekaṅ halun agə̄ṅ tumampuh aṅusī riya dadi tәlәs katūtutan,</span>
                    <span class="l translit ">tapihtapih ikā ya tātanya katon kadi mukha masaputsaput jamaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kunaṅ sira bhaṭāra manmatha lavan kalulut iran aliṅgih iṅ śilā,</span>
                    <span class="l translit ">hanan kajәnәkan sinaṅhuluni kāsih ira saṅ araras kinaptyakәn,</span>
                    <span class="l translit ">tәhәr kadi paluṅnikaṅ gaḍuṅ aṅol sәkar amilәt agantuṅan tәṅah,</span>
                    <span class="l translit ">cucul vuhәl ikaṅ tapih tәkap i paṅharas i taṅanirāṅgamәl susu.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>30. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">lәṅәṅ alalәh tinon tәpinikaṅ pasir amuhara lәṅlәṅ iṅ mara,</span>
                    <span class="l translit ">kadi tinatā hәninya matulis vinurivuri tәkapnikaṅ surud,</span>
                    <span class="l translit ">hana lumarap katon kadi maṇik marakata kadi hintәnāhulap,</span>
                    <span class="l translit ">kadi ta kuvuṅkuvuṅ sirat ikaṅ bañu kinәkar iṅ tejaniṅ ravi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kavәlas arәp huraṅnya mati kāsatәn anәlati salvāṅiṅ karaṅ,</span>
                    <span class="l translit ">lagi pinaran titir tәkap ikaṅ sәmut adulur atūt pakis mure,</span>
                    <span class="l translit ">kamahuripәn suṅutnya makәdal katitisani paśesaniṅ bañu,</span>
                    <span class="l translit ">ikurikuriṅ paras paḍa lәvas hana mati kәna riṅ jariṅjariṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana maputih katon ri tәṅahiṅ pasir aṅәḍapi polahiṅ bañu,</span>
                    <span class="l translit ">layariṅ amañjiṅ asraṅ anәṅah kadi gilagila mukṣa cet katon,</span>
                    <span class="l translit ">tәkapiṅ aṅin lavan kusuh ikaṅ bañu maṅalunalun maṅampuhan,</span>
                    <span class="l translit ">iniṅәtiṅәt hilaṅ kahidḍәpnya sahaja tiki yan katon muvah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana ta muvah katon niyata rāmyaniṅ aṅanutan hana aṅhuvushuvus,</span>
                    <span class="l translit ">kumitikitir kәlabni paṅgavenya kapalipir i ḍuṅhus iṅ paraṅ,</span>
                    <span class="l translit ">lagi kasәpәr karok lavan ikaṅ sәkar asana tibeṅ karaṅ taṅan,</span>
                    <span class="l translit ">hana ta muvah katon pilihpilih bhanava rusak aṅaṇḍas iṅ karaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sahananikaṅ katon paḍa maveh turida ri manahiṅ vvaṅ aṅlәṅәṅ,</span>
                    <span class="l translit ">nṛpasuta kapvaniṅ gati taṅeh manah ira ḍatәṅe prayojana,</span>
                    <span class="l translit ">kajәnәkaneṅ laṅə̄ tәvas aṅel karakәtana ri rāmyaniṅ pasir,</span>
                    <span class="l translit ">dadi humәnәṅ sirāṅaṅәnaṅәn ḍatәṅanira ri saṅ manobhava.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">dadi nṛpaputra śīghra maṅadәg ḍatәṅa ri kahanan manobhava,</span>
                    <span class="l translit ">mavaraha doniran ḍatәṅa riṅ vukir agavaya siddhaniṅ tapa,</span>
                    <span class="l translit ">karaṇaniran ḍatәṅ ri kahanan manasija tumuluy maṅastuti,</span>
                    <span class="l translit ">dadi sira saṅ manobhava sumambut i luṅayani saṅ dhanañjaya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">uḍuh arini ṅhulun laki sabhāgya ta kita mapa taṅ prayojana,</span>
                    <span class="l translit ">amәṅamәṅeṅ pasir karika saṅ nṛpati kadi mahā mapet laṅə̄,</span>
                    <span class="l translit ">amarәṅi rāmyaniṅ masa kapat lumiyat ana ri rāmyaniṅ pasir,</span>
                    <span class="l translit ">iṅәtiṅәtәn ta rāmyani pasirnya guritakәna de nṛpātmaja,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vuvusira saṅ manobhava saharṣa ṅuniyuni tikaṅ surāṅganā,</span>
                    <span class="l translit ">nṛpasuta mājariṅ gati ri donanira yan inutusni saṅ kaka,</span>
                    <span class="l translit ">lumәkasa maṅhyaṅeṅ giri sumeru gumavayakәnaṅ tapa brata,</span>
                    <span class="l translit ">mvaṅ i kahilaṅniran kәna binañcana ya ta pavarahnirātәhәr.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>31. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">saṅ hyaṅ kāma sireki śīghra sumahur milu malara manahnirāṅrәṅə̄,</span>
                    <span class="l translit ">maṅka pvāku nimittaniṅ ḍatәṅa riṅ giri gumavaya yoga len brata,</span>
                    <span class="l translit ">antәnku ndya taṅ enakeki vuvusaṅkva ri kita bapa yogya rakṣanәn,</span>
                    <span class="l translit ">āpan mevәh ikaṅ gunāmaraha riṅ hayu maṅinakaneṅ vvaṅ aṅrәṅə̄.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vyartha ṅvaṅ yan amuktya tan vruha ri mūlaniṅ anәmu sukhādi vīryavan,</span>
                    <span class="l translit ">nirvvā ṅvaṅ matuduh maṅə̄ ya tan akirtya tulada tәkapniṅ aṅlәṅәṅ,</span>
                    <span class="l translit ">tan rāmya maśarīra tan tulusa rūpa lituhayu vicakṣanāguṇa,</span>
                    <span class="l translit ">nirdon ṅvaṅ viku tan vәnaṅ tulusa paṇḍita magavaya dharmasādhana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">akveh vvaṅ lumicin sumamyak aṅucap manayakәn i rusitniṅ akṣara,</span>
                    <span class="l translit ">liṅnyājyamujit ndatan vruh i vәnaṅnika kadi laghәnāsavit sәkar,</span>
                    <span class="l translit ">vyaktinyānuparәṅga bhūsana vuvusnira mәtu kadi luṅgahiṅ gaḍuṅ,</span>
                    <span class="l translit ">ndan sūkṣmeki lәkasniran kadi tulis carita cinaritanya tan katon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">aṅhiṅ svarga jugā pinet paḍa mahurhuran aharәp amuktya riṅ sarāt,</span>
                    <span class="l translit ">rāmyāniṅ mahulun mamās marabi yeka ta karaṇanikān mahas maṅel,</span>
                    <span class="l translit ">tan vruh yan kadi robnikaṅ jaladhi tan tәhәra katәmu jātiniṅ sukha,</span>
                    <span class="l translit ">tan meṅәt pva ya mūdha tan vruh i pamuktyanika sinaput iṅ rajah tamah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tṛṣṇāgə̄ṅ mamilәt ri saṅ manәmu bhoga karakәt ika yan tinamtaman,</span>
                    <span class="l translit ">tan mantuk purihiṅ śarīra katәlәr tәkap i paṅapuy iṅ malendriya,</span>
                    <span class="l translit ">kaṇḍәh deni kasaktiniṅ daśamalārurah aṅadәhi polahiṅ tiga,</span>
                    <span class="l translit ">tan dva pvaṅ tumuvuh muvah mәtu cirinyan ahala mijiliṅ daśendriya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">mevәh saṅ vruhi mūlaniṅ dadi padumya hala hayu tinūtnya yan titah,</span>
                    <span class="l translit ">lāvan saṅ vәnaṅ ekacitta ri sәḍәṅni patinira matiṅgaleṅ kriya,</span>
                    <span class="l translit ">yuktinyan pasilihsilih gatinikaṅ hurip i hananikaṅ pamuktyana,</span>
                    <span class="l translit ">tan tyāgā lumicinlicin ri hananiṅ tiga turuṅ apasah sakeṅ havak.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">dharmādhyakṣani saṅ caturjana ta saṅ ratu kumavaśākәn jagattraya,</span>
                    <span class="l translit ">yan sāmpun sira riṅ śivāgama rumakṣa hayunira saṅ ārya paṇḍita,</span>
                    <span class="l translit ">lāvan yan vruh i mūlaniṅ bhuvana vastuniṅ atapa mayajña śūnyatā,</span>
                    <span class="l translit ">ṅke riṅ rājya paḍeki dharma patapan gatinika makabhuktya taṅ sarāt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nā liṅ saṅ hyaṅ anaṅga yeki sumahur nṛpatanaya saharṣa taṅ manah,</span>
                    <span class="l translit ">āpan yeki nimittani ṅhulun ameta patapan amaṅiṣṭy anugraha,</span>
                    <span class="l translit ">mahyun paṅgiha seṣṭiniṅ ratu vәnaṅ gumavayakәna dharmasādhana,</span>
                    <span class="l translit ">yan labdhāvara de manәh kusumacāpa tәkapira bhaṭāra śaṅkara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">śrī dvepāyana teki saṅ paranani ṅhulun avaraha riṅ śivāgama,</span>
                    <span class="l translit ">mvaṅ tekaṅ vukir indrakīla kahananya ya ta pavarahe ṅhulun tәmәn</span>
                    <span class="l translit ">lāvan yan ana sambhavāṅavara donanika ya tika pājare ṅhulun,</span>
                    <span class="l translit ">saṅ hyaṅ māsiha ri ṅhulun tumulusā varaha ri kahanan mahāmuni.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">liṅ saṅ pārtha maṅakṣamāṅasihasih mamalaku vinarah riṅ iṅgita,</span>
                    <span class="l translit ">lavan dohnikaṅ indraparvata sakeṅ kahanan i patapan mahāmuni,</span>
                    <span class="l translit ">yekan śīghra bhaṭāra kāma mavarah ri kahananikaṅ indraparvata,</span>
                    <span class="l translit ">vetan deśanikā mәnәr kadi bahitra kumurәb ahirәṅ magə̄ṅ katon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">lor vetan sakariṅ girīndra hana pājaran arәcәp apūrva riṅ halәp,</span>
                    <span class="l translit ">śrī devapāyana saṅ maṅanti pinakādi sinamayanira hyaṅ īsvara,</span>
                    <span class="l translit ">yogyānuṅ dunuṅәn pavitra paraniṅ kadi kita gumave parakrama,</span>
                    <span class="l translit ">tan vvaṅ len sira de nәpātmaja vәnaṅ mavaraha sira riṅ śivāgama.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>32. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">vantәn rākṣasa murka śisyanira dug durgā bhaṭārīśvarī,</span>
                    <span class="l translit ">ndan tatkālaniran pamet ri tәmahan saṅ hyaṅ gaṇan paṅdadi</span>
                    <span class="l translit ">saṅke krodhanirāṅuhuh pәpәt ikaṅ brahmāṇḍa kāṇḍәg sivak,</span>
                    <span class="l translit ">ṅkā tekān umijil sake liḍah irākrak ghurṇitaṅ rāt kabeh.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ndān sampun makanāma saṅ nalamala kyātīṅ jagat digjaya,</span>
                    <span class="l translit ">tan mātya pva ya deniṅ astra ṅuniveh deniṅ suraṅgādhipa,</span>
                    <span class="l translit ">mvaṅ vyāghrāsurasiṅha len kala piśācā mṛtyu siṅ kādbhuta,</span>
                    <span class="l translit ">tan deniṅ ratu saktiman ṅuniṅuni yakṣāgni len kiṅkara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ṅūni tattvanikaṅ kaśaktin i kiteṅ rāt yan pamatyaṅ kala,</span>
                    <span class="l translit ">sakvehniṅ kulavarga dānava kabeh śīrnā ta denteṅ jagat,</span>
                    <span class="l translit ">yeka krodha ta yāṅrәṅə̄ ri kahanantā śakti vānīṅ kala,</span>
                    <span class="l translit ">yekā mahyun aṅadva śakti kalavan rakryan hәlәm riṅ kali,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ndān devīsira saṅ mataṅguh iriyā tan vәtva riṅ dvāpara,</span>
                    <span class="l translit ">ṅhiṅ yan riṅ kali yeki yan mijila saṅkeṅ śūnyatā liṅnira,</span>
                    <span class="l translit ">hetunyan humәnәṅ sahiṣṇu sakarәṅ maṅher tәkaniṅ kali,</span>
                    <span class="l translit ">byaktan vәetva hәlәm ri kālani madantāmatyanārinta ya.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>33. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">si nalamalā tәhәr tiga śirahnya paḍāsavala,</span>
                    <span class="l translit ">ikaṅ i tәṅәn bhagādhipa śirahnya ya tulya gәlap,</span>
                    <span class="l translit ">ikaṅ i kivan kadi bhaṭāra gana paṅuhah,</span>
                    <span class="l translit ">ikaṅ i tәṅah kalāṅamahamah kadi siṅha jaya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">avak ahirәṅ magə̄ṅ kadi gunuṅ sinusun maruhur,</span>
                    <span class="l translit ">mata kadi sūrya ya vәtu mābaṅ dumilah mapanas,</span>
                    <span class="l translit ">latulatu kādbhutākrәp ahirәṅ ta halisnya sukәt,</span>
                    <span class="l translit ">vivaranikaṅ hiruṅ kadi guhā paḍa bhīsana ya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kadi bәlahiṅ lәmah tutuk ikān umaṅaṅ malapā,</span>
                    <span class="l translit ">maṅaladalad liḍahnya kadi bahni murub dumilah,</span>
                    <span class="l translit ">silih alivat siyuṅnya kadi cāpa surādhipa ya,</span>
                    <span class="l translit ">kadi bañuniṅ kavah pilapilunya mabə̄ mahaṅi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kumis araverave kadi ḍukut sukәtiṅ pasisī,</span>
                    <span class="l translit ">kadi bәlahiṅ paraṅ paruṅ ikaṅ mūkha tulya karaṅ,</span>
                    <span class="l translit ">kadi layariṅ baluk limaṅ atus taliṅanya katon,</span>
                    <span class="l translit ">kadi pusәriṅ pasir lyaṅ i kapə̄nya pәṅuṅ madalәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kadi jaladākәlin kәlәn atə̄b tika romanika,</span>
                    <span class="l translit ">kadi siluk iṅ pasir dūni mukhanya karalkaralәn,</span>
                    <span class="l translit ">yar aṅәnaṅәn riyā ṅvaṅ umaras kumәtәr tan aris,</span>
                    <span class="l translit ">kadi ta bhaṭāra rudra ri sәḍәṅnira nṛṣṭi jagat.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">gaganacarāṅlayaṅ kadi ta vāhana rūpanikā,</span>
                    <span class="l translit ">vәnaṅ aḍәmit hanan vәnaṅ agə̄ṅ ya sakahyunikā,</span>
                    <span class="l translit ">kadi ta gәrәh savranya karәṅə̄ prakaṭā gumuruh,</span>
                    <span class="l translit ">kadi ta ya rāvanāṅamahamah ri bhaṭāra hari.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana ri tәlәṅnikaṅ jaladhi yeka dumeh ya taya,</span>
                    <span class="l translit ">sahanahaneṅ tasik ya pinaranya tatan matakut,</span>
                    <span class="l translit ">ri punuk ikaṅ karaṅ juga yeka parantinikā,</span>
                    <span class="l translit ">ya tika dumeh ya tan hana kapaṅgiha de nṛpati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kunaṅ iki tattva bhūtanika yan hilaṅeṅ samara,</span>
                    <span class="l translit ">hana luṅid iṅ śivasmṛti vajanya ya cintamaṇi,</span>
                    <span class="l translit ">niyata matīriyāṅ duki sәḍәṅniṅ aṅuñci pәpәt,</span>
                    <span class="l translit ">hana panulaktulak tala ṅaranya vәnaṅ paṅalah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">niyata hilaṅnya deniṅ asamādhi ya cintamaṇi,</span>
                    <span class="l translit ">apan ika śatruniṅ tapa musuhniṅ asādhya hayu,</span>
                    <span class="l translit ">hana riṅ avakta tan hana vaneh tikaṅ astra lәvih,</span>
                    <span class="l translit ">iṅәtiṅәtәn ta de nṛpati kottamaniṅ vinuvus.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kunaṅ i mәnenya ya ḍatәṅ ahayva ta saṅ nәpati,</span>
                    <span class="l translit ">palәpalәh iṅ musuh lәkasi hayva tatan matihaṅ,</span>
                    <span class="l translit ">kami muliheṅ smarālaya lavan suraratnavadhu,</span>
                    <span class="l translit ">nāhan ika pājar iṅ smara parәṅ sira mūr adulur.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hasәpi ta saṅ nṛpātmaja ri kārinireṅ pasisī,</span>
                    <span class="l translit ">humәnәṅ ikaṅ mayūra kadi rovaṅ iran paṅaraṅ,</span>
                    <span class="l translit ">sәkar alunut haneṅ vatu lavan lәpihan katәmu,</span>
                    <span class="l translit ">vinaca vijīnya bhāsa kakavinya turuṅ sayati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ya ta pamәkasnikaṅ suravadhū pavilāśa lәṅәṅ,</span>
                    <span class="l translit ">ri tәpinikaṅ samudra kahananyan amukti laṅə̄,</span>
                    <span class="l translit ">hana ta puḍak turuṅ tulus isinya tikā satugәl,</span>
                    <span class="l translit ">kalavan ikaṅ sadak gadiṅ i sornya pilih panulis.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kavәlas arәp sәkarnya kasirir tumibeṅ pasisī,</span>
                    <span class="l translit ">milu mavәnәs gaḍuṅnika lume hana riṅ paraṅan,</span>
                    <span class="l translit ">hana ta sәkar pilih paguliṅanya mapet kalaṅə̄n,</span>
                    <span class="l translit ">paṅisi tibeṅ karaṅ lavan ikaṅ maṅunәṅ malunut.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">asana lәvas lavə̄nya kadi cihna rakәt ri pipi,</span>
                    <span class="l translit ">kalavanikaṅ mәnur niyata ṅūni ya sumpiṅ ikā,</span>
                    <span class="l translit ">y ata pinipilnire nәpәpakәn riṅ iruṅ vәkasan,</span>
                    <span class="l translit ">lagi mamәkul sәkar sira hanan vagugәn ri hati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nṛpasuta lәṅlәṅ epu haṅәsah sira tan tiṅgәnәsәn,</span>
                    <span class="l translit ">lagi tumiliṅ siran rәṅәrәṅə̄n tәkap iṅ bhramara,</span>
                    <span class="l translit ">riris adulur sadāgati mirir ya manisni sikuṅ,</span>
                    <span class="l translit ">maṅaṅәnaṅәn ta saṅ nṛpatiputra rikaṅ parana.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>34. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">narendra mulat iṅ laṅit paran ikaṅ tinon kādbhutha,</span>
                    <span class="l translit ">maṅuṅkuli pasir samar kadi kukus madәg riṅ bañu,</span>
                    <span class="l translit ">hanan kadi gunuṅ mibәr kadi gәrәh kәtugniṅ laṅit,</span>
                    <span class="l translit ">bañunya kumusuh tәkapnikaṅ aṅin manub miṇḍuhur.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">rikā ta yan avas katon kala piśāca tan len ḍatәṅ,</span>
                    <span class="l translit ">sakeṅ tәṅah ikaṅ pasir huvus amukti mīnāvәrə̄,</span>
                    <span class="l translit ">hanān kasulitәn tutuknya kinavilnya deniṅ tamah,</span>
                    <span class="l translit ">siyuṅnya matavan pәsut kaburayut lavan lәmbvara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hane nigitigit vaneh kasәlapiṅ bahәm len gaḍiṅ,</span>
                    <span class="l translit ">patuknya maluṅid mabaṅ kasavitan dagiṅ len usus,</span>
                    <span class="l translit ">hanān kadi bhaṭāra kala mamaṅun saray kādbhuta,</span>
                    <span class="l translit ">tәkāṅamahamah sayojana ruhurnya len gәṅnika.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">samantara katon tikaṅ nalamalāṅadәg riṅ karaṅ,</span>
                    <span class="l translit ">mulat ri kahanan saṅ arjuna paran kunaṅ liṅnika,</span>
                    <span class="l translit ">katon ta sira denya śīghra mavәlu vulatnyārәṅu,</span>
                    <span class="l translit ">vvaṅ ekaki ya tah manuṅgal aṅamuṅ nāhan liṅnika.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">katon tikanaṅ astra denya kalavan laras taṅkulak,</span>
                    <span class="l translit ">lavan kavaca ratna sampun ahalәp tikaṅ bhūsana,</span>
                    <span class="l translit ">hyaṅ indra ri hiḍәpnya tan hana vaneh katәmvīrika,</span>
                    <span class="l translit ">ya hetunika yan panantva humasə̄ ri saṅ bhūpati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">arah paranikā gatinta masabhā rikeṅ tāṭaka,</span>
                    <span class="l translit ">tuvin lituhajәṅ mabhūsana maṇik surūpāhalәp,</span>
                    <span class="l translit ">surāpsara kunaṅ kiteki maṅәnәs mahapet laṅə̄,</span>
                    <span class="l translit ">varah tāku ri donyu yan syapa ṅaranta pājar kita.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nāhan vuvus ikaṅ piśāca kala yan patakvan ṅaran,</span>
                    <span class="l translit ">sagadgada manah nṛpātmaja vavaṅ sirājar ṅaran,</span>
                    <span class="l translit ">ṅhulun katiki saṅ dhanāñjaya ṅaranku riṅ rāt gahan,</span>
                    <span class="l translit ">mareṅ vukir ameta śūnya patapan ya donkun ḍatәṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nāhan varah i saṅ dhanāñjaya vavaṅ tikaṅ rākṣasa,</span>
                    <span class="l translit ">masə̄ṅit aṅadәg kamānavibhavanyan aṅrik humuṅ,</span>
                    <span class="l translit ">pәpәt pәnuh ikaṅ jagat tәkap i śabdaniṅ rākṣasa,</span>
                    <span class="l translit ">kavәs tiḍәm ikaṅ surāvәnәs alek hyaṅ arkākucәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vavaṅ ya maṅavil gunuṅ kabarubuh sivak taṅ karaṅ,</span>
                    <span class="l translit ">katūt pasīnikaṅ gunuṅ ya ḍinavutnya tan kārkaśa,</span>
                    <span class="l translit ">pәṅuṅ huvuṅuvuṅ luvaṅya hinuṅaṅ katon jronikā,</span>
                    <span class="l translit ">taṅan kiva ya śīghra yan kadi marindi tan pāntara.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">narendra matihaṅ śarottama tәlas madan bhūsana,</span>
                    <span class="l translit ">sapājar ira saṅ manobhava ya ṅūni keṅәtnira,</span>
                    <span class="l translit ">ya hetunira yan pacintya humәnәṅ tatan saṅśaya,</span>
                    <span class="l translit ">hapan vruh i katattvaniṅ kala dumeh sirādan muvah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tekānudiṅi taṅ kalāṅāmahamah ri saṅ bhūpati,</span>
                    <span class="l translit ">ayay narakajanma ko pva paṅaran si pārthādhama,</span>
                    <span class="l translit ">prayojananikiṅ kalātri malayan ḍatәṅ ko harah,</span>
                    <span class="l translit ">nda mah tamahamah gunuṅ vatu tikāṅ umatyā ri ko.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>35. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">nāhan ta vacananyan aṅgrәgut aṅuṇḍa gunuṅ maruhur,</span>
                    <span class="l translit ">narendra mamapag riṅ astra śara bahni murub dumilah,</span>
                    <span class="l translit ">prakāṭa sumәnə̄ ya riṅ gagana maṅibәkiṅ bhuvana,</span>
                    <span class="l translit ">ilaṅ matәmahan lәbu sapaṅasәnikanaṅ kalana.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">gәsәṅ sahananiṅ tahәn ri tәpiniṅ hulusan kahava,</span>
                    <span class="l translit ">tәkapnikanaṅ astra bahni dumudug tәka riṅ viyati,</span>
                    <span class="l translit ">paḍāvrәg alayū tikaṅ sura kabeh mavәdīṅ pralaya,</span>
                    <span class="l translit ">tumon ri pamaṅan hyaṅ agniśara tan kavәnaṅ tinahәn.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">muvah ya maṅalap karaṅ bhujaga sevu ḍәpanya gәnәp,</span>
                    <span class="l translit ">ruhurnya davanya kadi bajra makas maluṅid,</span>
                    <span class="l translit ">ya pandәmakәna yeka maṅuhuh sahasānudiṅi,</span>
                    <span class="l translit ">sinep rinuhunan riṅ astra śara bahni tәkap nṛpati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ya hetunika yan masə̄ṅit aṅalap ta ya śūla bisa</span>
                    <span class="l translit ">saṅaṅ ḍәpa davanya gə̄ṅnika satal saha kasnya murub</span>
                    <span class="l translit ">tumindak aṅusap lәmah ta ya manūdiṅ amuṣṭi lipuṅ</span>
                    <span class="l translit ">taṅan kiva maṅuṇḍa mālih tәṅәn ya mapet pamәdi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">huvusnika masə̄ ta yaṅgәlәm arәs muvah iṅ lumihat,</span>
                    <span class="l translit ">matanya mavәlū mabaṅ kadi ta sūrya sәḍәṅ dumilah,</span>
                    <span class="l translit ">cihah ta mahamah vulat ryaku nihan ta lipuṅku murub,</span>
                    <span class="l translit ">umatyana ri ko vikū narakajanma na liṅnikahәn.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">narendra matihaṅ śarottama tәlas pinasaṅnira ya,</span>
                    <span class="l translit ">tulak tala minuṣṭi rovaṅika bāyu masātma śara,</span>
                    <span class="l translit ">aṅinya mamusus gunuṅ kabarubuh gumuruh kumәtug</span>
                    <span class="l translit ">punah sahananiṅ tahәn kadi lәbū kumukus ya katūb</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ikaṅ nalamalāṅadәg kavәvәṅәn ti tәṅahniṅ aṅin</span>
                    <span class="l translit ">pәtәṅ tәkap i śaktiniṅ śarana bāyu masātma śara</span>
                    <span class="l translit ">anusmaraṇa tan surudnika hilaṅ tikaṅ astra katub</span>
                    <span class="l translit ">tikәl kahabalaṅ ta śūlanika sāk tumibeṅ jaladhi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">umūr ya sakarәṅ madan manah acintya vara prabhava,</span>
                    <span class="l translit ">aneka vәkasiṅ kaśaktin atikādbhuta riṅ katara,</span>
                    <span class="l translit ">vәnaṅ gumәsәṅeṅ sarāt sahananiṅ surajanma kabeh,</span>
                    <span class="l translit ">savaṅnya kadi saptasūrya dumәlə̄ tәkaniṅ pralaya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yadin maluya śūnya taṅ bhuvana denya na lor na kidul</span>
                    <span class="l translit ">lāvan ta ya lәmah laṅit hilaṅa denya tәkeṅ jaladhi</span>
                    <span class="l translit ">yan ahyuna ta meman iṅ samara liṅnya ya dadyakәna</span>
                    <span class="l translit ">ya hetunika yan payoga humәnәṅ ya maṅeka hiḍәp.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">enak mara hәniṅnya tan dva manarira bhaṭāra kala,</span>
                    <span class="l translit ">agə̄ṅ dumudug iṅ laṅit ruhur ikāmәkasīṅ aruhur,</span>
                    <span class="l translit ">taṅanya gumagap surālaya kavәs tikaṅ indrapada,</span>
                    <span class="l translit ">hyaṅ arka matakut kasuṇḍul alayū sumurup makucәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">lumaṅkah aṅalor kahәnti katikaṅ bhuvanāṇḍa kabeh,</span>
                    <span class="l translit ">kasat bañunikaṅ samudra tinavunya ri jə̄ṅnya pisan,</span>
                    <span class="l translit ">ivaknika katūt kasaṅsaṅ i sukunya pәsut vuhaya,</span>
                    <span class="l translit ">hanan kaburayut kasambit i vulunya savaṅ kapukәt.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">lәmah pracalitākәdut kadi ginañjuh ikaṅ pṛthivī,</span>
                    <span class="l translit ">hanān kadi midə̄ṅ tikaṅ bhūvana denya tәkeṅ gagana,</span>
                    <span class="l translit ">gunuṅ kadi bitin pracaṇḍa gumivaṅ kadi cakra midәr,</span>
                    <span class="l translit ">rәbah kabarubuh tikaṅ kayu kabeh sahaneṅ acala.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">paḍāvrәg alayū tapatapa haneṅ hiriśūnya vana</span>
                    <span class="l translit ">kasuṅsaṅ apuyәṅ kajәmbak avalik hana kontal adoh,</span>
                    <span class="l translit ">hanan vuvus i matya liṅnika vuruṅ yan aminta tuluṅ,</span>
                    <span class="l translit ">vaneh muna vuruṅ ndatan tulus apan ya masambat avū.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">samaṅkanani śaktiniṅ nalamalā mәpәkīṅ bhuvana,</span>
                    <span class="l translit ">ndatan tuhu bhisanya pan kali hinernya yadin mijila,</span>
                    <span class="l translit ">kunaṅ pva tәkap iṅ kamārkhan i hatinya pәtәṅ sumaput,</span>
                    <span class="l translit ">ya hetunika yan parāharәp anirnakәneṅ nṛpati.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>36. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">nṛpaāputra madan sira yoga sandhi,</span>
                    <span class="l translit ">matutur pavarah hyaṅ anaṅga ṅūni,</span>
                    <span class="l translit ">ri katattvanikaṅ kala śisya durga,</span>
                    <span class="l translit ">ya dumeh sira met tanaṅ astra siddhi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">humәnәṅ ta narendra maṅekacitta,</span>
                    <span class="l translit ">patitisniṅ acintya tәlas pinәh ya,</span>
                    <span class="l translit ">pinasaṅnira taṅ vara pañcatīrtha,</span>
                    <span class="l translit ">makagәgvan ikaṅ taya śūnya laṅgәṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri huvusniṅ amiśra śarīra śūnya,</span>
                    <span class="l translit ">manarīra ta saṅ hyaṅ aṅekapakṣa,</span>
                    <span class="l translit ">bhuvanāṇḍa kabeh humәnәṅ katikṣṇan,</span>
                    <span class="l translit ">tәkapiṅ nala cintamaṇi samādhi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sumәnə̄ ta bhaṭāra jagat pramāṇa,</span>
                    <span class="l translit ">sakarī nāda niṣkala sūkṣmatattva,</span>
                    <span class="l translit ">mapa rūpa bhaṭāra rikaṅ samaṅkā,</span>
                    <span class="l translit ">taya varṇa luput sira yan vinastu.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">savulatnikanaṅ kala śisya durga,</span>
                    <span class="l translit ">ri narendra katon bhaṭāra denya,</span>
                    <span class="l translit ">maṅadәg ri lalāṭa narendraputra,</span>
                    <span class="l translit ">kadi teja sәnə̄nira sarvavarna.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ya dumehnikanaṅ kalā yan mavәdya,</span>
                    <span class="l translit ">matakut ri bhaṭāra jagat gurutva,</span>
                    <span class="l translit ">sira teki vәkasniṅ anṛṣṭi siddhi,</span>
                    <span class="l translit ">ya dumehnika yan matakut katona,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">malayū tikanaṅ kalā keraṅan ya,</span>
                    <span class="l translit ">masәnə̄tan amor ya riṅ antarikṣa,</span>
                    <span class="l translit ">maṅguhuh ya maliṇḍuṅan iṅ ganākrәp,</span>
                    <span class="l translit ">sumave riṅ aran pravarārya pārtha.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ndah ayay mara koṅ asu pārtha mūdha,</span>
                    <span class="l translit ">pakaśatrunikiṅ kala śaktimanta,</span>
                    <span class="l translit ">vinaliṅmu tatan pamahāku maṅke,</span>
                    <span class="l translit ">tan umātya ri ko pvāku kaṣṭa hīna,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hәlәm iṅ kali yan vijilāku riṅ rāt,</span>
                    <span class="l translit ">kalakeya tikā ṅaranaṅkva tan len,</span>
                    <span class="l translit ">tiga sanak ikaṅ kala dadyanaṅkva,</span>
                    <span class="l translit ">irikākun umatyana pāṇḍava rva.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana rākṣasa sūkṣma hulunku śakti,</span>
                    <span class="l translit ">manamāna kәdə̄ ya ta dadyananya,</span>
                    <span class="l translit ">ri hatinta tikān umahanya tan len,</span>
                    <span class="l translit ">ya dumadyakәnāmana citta mūrkha.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">irikākun umәtva sakeṅ madanta,</span>
                    <span class="l translit ">taya śūnya tikā havanaṅkva tan dva,</span>
                    <span class="l translit ">ndan i vādamu sānak akun pamәṅan,</span>
                    <span class="l translit ">kali yekana herakәnaṅkva maṅke,</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ya ta pājar ikaṅ kala śisya durga,</span>
                    <span class="l translit ">ri narendra mulat sira tan vigāni,</span>
                    <span class="l translit ">atәhәr tikanaṅ kala mūr vināśa,</span>
                    <span class="l translit ">kadi megha paḍanya hilaṅ kalahrun.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri hilaṅnikanaṅ kalā śisya durga,</span>
                    <span class="l translit ">kavәṅan ta narendra tumon hilaṅnya,</span>
                    <span class="l translit ">kadi riṅ svapәnekia hilaṅnya sūkṣma,</span>
                    <span class="l translit ">tәkapiṅ nala cintamaṇin samādhi.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ya dumeh sira saṅ viku tan maṅela,</span>
                    <span class="l translit ">masamādhi tatan katәṅәr pamūjā,</span>
                    <span class="l translit ">ndan acintya lәkasnira sūkṣma teka,</span>
                    <span class="l translit ">vәnaṅ ekaśarīra sirāṅ payajña.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">iva maṅkana tā nṛpaputra pārtha,</span>
                    <span class="l translit ">paṅalahnira rākṣasa tan śarāstra,</span>
                    <span class="l translit ">aradin ya masimpәn alit pamāti,</span>
                    <span class="l translit ">sira yogya tinūt sira denta dhīra.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">irikā ta narendra madan lumampah,</span>
                    <span class="l translit ">ḍatәṅeṅ patapan kahanan munīndra,</span>
                    <span class="l translit ">savarah hyaṅ anaṅga tinūt nireka,</span>
                    <span class="l translit ">maṅavetan anūt sira jə̄ṅ iṅ agra.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>37. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">maṇḍәg ta lampah ira deni gәrәhnikaṅ lvah,</span>
                    <span class="l translit ">lvir śabdaniṅ kala humuṅ juga paṅiḍәpnya,</span>
                    <span class="l translit ">nәr tvasnirāṅaṅәnaṅәn humәnәṅ katikṣṇan,</span>
                    <span class="l translit ">dvandvan sirā rәṅәrәṅәn tәkapiṅ piśāca.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yekan lumampah anusup sira halas gə̄ṅ,</span>
                    <span class="l translit ">akveh tikaṅ vinulatan paḍa rāmya śobha,</span>
                    <span class="l translit ">kayvanya kapva masәkar manәḍәṅ kabehnya,</span>
                    <span class="l translit ">kumbaṅ tumāp riya hanan vahu mūr tan andәl.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">mraknyāṅiriṅ ri paṅ ikaṅ kayu teja mәbaṅ,</span>
                    <span class="l translit ">svecchātәhәr ya manisik mamivir hәlarnya,</span>
                    <span class="l translit ">lyan tekanaṅ maṅiḍukus maturū tan imba,</span>
                    <span class="l translit ">siṅsal hәlarnya kasilir gumilap hijonya.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">luṅghā ta lampah ira saṅ nṛpaputra pārtha,</span>
                    <span class="l translit ">yekān kapaṅgih ikanaṅ lvah agə̄ṅ pavitra,</span>
                    <span class="l translit ">tustusnikaṅ bañu sakeṅ vukir indrakīla,</span>
                    <span class="l translit ">madrәs hilīnya mahәniṅ kadi nīla molah.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yekan patīrtha sira saṅ nṛpaputra pārtha,</span>
                    <span class="l translit ">tri śādyaniṅ maśuci lakṣana len rahupnya,</span>
                    <span class="l translit ">sampun maṅastuti sirāyuga mudra cakra,</span>
                    <span class="l translit ">madyus ta saṅ nṛpatiputra tәhәr makәmkәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">agrah maṅel gәyuh ikaṅ suku len śarīra,</span>
                    <span class="l translit ">maṅkәp gigirnira maṅel tәkapiṅ mayuddha,</span>
                    <span class="l translit ">lāvan tigaṅ vәṅi lavasnira tan kәneṅ mrәm,</span>
                    <span class="l translit ">mvaṅ tan kәneṅ nasi dumeh sira luhyaṅ ambәk.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">rūkṣāvәnәs kadi vavar tikanaṅ śarīra,</span>
                    <span class="l translit ">ṅrәsnyan pukah kukunikaṅ suku lot kasaṇḍuṅ,</span>
                    <span class="l translit ">yekan kinə̄m tәhәr sinusur lәmahnya,</span>
                    <span class="l translit ">vuṅkal hitәm ya ta paluṅguhaniṅ makәmkәm.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">mәntas ta saṅ nṛpatiputra tәlasnirādyus,</span>
                    <span class="l translit ">enak ta buddhinira denya tәlas matustus,</span>
                    <span class="l translit ">somyākәmul maṅiḍukus ta sirān paluṅguh,</span>
                    <span class="l translit ">ri vitnikaṅ kayu manis masamīpa señjaṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ṅkā teka saṅ nṛpati yan humәnәṅ maṅunṅun,</span>
                    <span class="l translit ">monәṅ ri saṅ babu lavan kala len saṅ antәn,</span>
                    <span class="l translit ">yekāsәkәl ri hati luh tәmahanya tan dva,</span>
                    <span class="l translit ">madrәs vәtunya ri matāmuharosah aṅlih.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">maṅkin sirāṅisәkisәk sәsәgәn tan ampәt,</span>
                    <span class="l translit ">kāṅәn sarāmyaniṅ amukti tәkapnireka,</span>
                    <span class="l translit ">lāvan rarasniṅ inucap tәkapiṅ vvaṅ adyah,</span>
                    <span class="l translit ">maṅkin tikaṅ hati pәtәṅ hibәkan laronәṅ.</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>38. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">saṅ nṛpātmaja taṅeh laranira yan,</span>
                    <span class="l translit ">tūt ta riṅ lara hiḍәpnira vulaṅun,</span>
                    <span class="l translit ">yeka hetunira yan paṅaṅәnaṅәn,</span>
                    <span class="l translit ">vitnikaṅ kayu pinetnira riṅ ati.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sampuniṅ lara hilaṅ tәkap ira saṅ,</span>
                    <span class="l translit ">phalgunāmuhara citta kadi maṇik.</span>
                    <span class="l translit ">dhīraniṅ hati pinәh lagi tinutur,</span>
                    <span class="l translit ">yeka hetuni manahnira malicin.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vahvadan siran umaṅkata maṅadәg,</span>
                    <span class="l translit ">yeka yan kasuririṅ sira mapuyәṅ,</span>
                    <span class="l translit ">deni tisnikaṅ avak tәhәr alapā,</span>
                    <span class="l translit ">yeka hetuni panonira na kunәṅ.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tana vavaṅ sira lumampah apan aṅel,</span>
                    <span class="l translit ">dohnikaṅ parana yeka vinulatan,</span>
                    <span class="l translit ">tūt hiriṅ lakunirān panәbunәbu,</span>
                    <span class="l translit ">tovi mār suku nirāpamuhara lon.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">mogga tāphala ratәṅ vahu tumiba</span>
                    <span class="l translit ">naṅka duryan atasak sәḍәṅ amanis</span>
                    <span class="l translit ">yeka teka hinalapnira pinaṅan</span>
                    <span class="l translit ">tuṣṭa tāmbәk ira māri kaṅәlihan.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tovi yan tinahapan bañu mahәniṅ</span>
                    <span class="l translit ">yeka hetuni manahniran asiga</span>
                    <span class="l translit ">sampun enak ika taṅ manah umәnәb</span>
                    <span class="l translit ">yeka yan lumaku saṅ nṛpatanaya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">tūt gәgәr lakunirān panәmu laṅə̄</span>
                    <span class="l translit ">ton tikaṅ sakaparәk ri havanira</span>
                    <span class="l translit ">kayvan iṅ vana kabeh paḍa masәkar</span>
                    <span class="l translit ">bāna taṅguli rurū tәkap iṅ aṅin</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">śīghra lampah ira saṅ nṛpatanaya</span>
                    <span class="l translit ">jə̄ṅnikaṅ gunuṅ agə̄ṅ kahalivatan</span>
                    <span class="l translit ">kīrṇa taṅ vinulatan pamuhara kuṅ</span>
                    <span class="l translit ">paṅnikaṅ kayu kabeh paḍa tumayuṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">priṅ pәtuṅ hana vuluh gәbaṅ atuha</span>
                    <span class="l translit ">priṅ pәsiṅ hana pisaṅ gaḍiṅ aphala</span>
                    <span class="l translit ">len tikaṅ kayu talok hana kaludan</span>
                    <span class="l translit ">lvā jirәt hana kәbәn paḍali vuni</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">jaṅga hambavaṅ i sornya hana ririh</span>
                    <span class="l translit ">poh limus hvit aritih vilah ariṅin</span>
                    <span class="l translit ">añjavar vruha limo hana nalәkәt</span>
                    <span class="l translit ">jāti kumbili tabāṅ vvah ika maṅap</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">len haneṅ aṅkāna muvah ya vinulatan</span>
                    <span class="l translit ">biṅla muṅguh i kuvuṅnya vahu muṅup</span>
                    <span class="l translit ">mvaṅ vvah iṅ kәpoh ikāmlәkah amirah</span>
                    <span class="l translit ">mesi tuṅgal amaṅun turida lulut.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">jambv abāṅ sәkar ikā ya ta mavulu,</span>
                    <span class="l translit ">vok hanonya magatәl vvah ika lurū</span>
                    <span class="l translit ">maṅhәmu ḍaṅus ujaṅnya katitisan</span>
                    <span class="l translit ">lyab vәrәhnya maputih lagi tumitis.</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">len tikaṅ kararapārәpa maṅayuk</span>
                    <span class="l translit ">pādapāṅlih avәnәs tәkap iṅ aṅin</span>
                    <span class="l translit ">maṅlәyәp matanikaṅ kidaṅ aturū</span>
                    <span class="l translit ">lvir katus bañunikaṅ vulakan asat</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nyā taṅ aṅrimaṅakәn ri manah ira</span>
                    <span class="l translit ">lvirnikaṅ kadi mahā maṅiṅiniṅin</span>
                    <span class="l translit ">riṅ nṛpātmaja mapәk i manahira</span>
                    <span class="l translit ">denya śoka sira mepu kasih arәp</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>39. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">tan ngeh yan caritan laṅə̄nikaṅ alas paḍāmuhara kuṅ</span>
                    <span class="l translit ">luṅhā lampah irā nṛpātmaja matūt gәgәr lәṅit adoh</span>
                    <span class="l translit ">ṅkāne himbaṅ ikaṅ vukir hana ta pājaran kavulatan</span>
                    <span class="l translit ">rāmyārūm racaṇanya sarva kusumānәḍәṅ mrik umiṅiṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ṅkā tekā nṛpaputra yan penәmu bhikṣukāmava raga</span>
                    <span class="l translit ">paksāmeta gaṅan hiḍәpnira ya hetuniṅ mariṅ alas</span>
                    <span class="l translit ">sahyāṅiṇḍitakәn patil sira matūt hiriṅ tan ahili</span>
                    <span class="l translit ">maṅso śīghra narendra yan laku mareṅ sirātañataña</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">dū saṅtabya rānak mpu saṅ tapa, magantya ta mpu sakarәṅ</span>
                    <span class="l translit ">ndā mahyun varahәn ṅhulun ri ṅaraniṅ vanāśrama katon</span>
                    <span class="l translit ">lāvan teki ṅaran saṅ ugratapa yogya pājara tәmәn</span>
                    <span class="l translit ">tasyasih pva bapaṅku mājara ri saṅhulun dugaduga</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nān liṅ saṅ nṛpaputra yekan aṅadәg ta saṅ tapa mulat</span>
                    <span class="l translit ">yatnālepana teki yan kamәna mājarātvaṅ ararәm</span>
                    <span class="l translit ">dū sojarni bapaṅku tan hana vaneh sireki vinuvus</span>
                    <span class="l translit ">śrī dvaipāyana nāma saṅ pinakaliṅganiṅ sapatapan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">lāvan teki garanyaṅ āśrama riṅ iṅgitāmṛtapada</span>
                    <span class="l translit ">kakhyāti vinuvus patīrthanira saṅ mamet kalәpasәn</span>
                    <span class="l translit ">vastu byakta pavitra māṅilaṅakәn gәlәhniṅ umara</span>
                    <span class="l translit ">nān liṅ saṅ tapa śīghra yan laku muvah mareṅ halas agə̄ṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">enak buddhini saṅ nṛpātmaja təkapnira mpu mavarah</span>
                    <span class="l translit ">yekādan sira yan lumakva ḍatəṅe mahārəṣivara</span>
                    <span class="l translit ">ṅkā tekā nṛpaputra yan ḍatəṅ i jə̄ṅ munīndra karuṇa</span>
                    <span class="l translit ">yatnāmbah acāmanā ləmah i pāda saṅ yativara</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ṅkān śīghrā maṅadəg munīndra maməkul ri saṅ nṛpasuta</span>
                    <span class="l translit ">om vuṅsuṅku sabhāgya yan təka putuṅku liṅ munivara</span>
                    <span class="l translit ">atyanteki giraṅku denta putu yan ḍatəṅ riṅ acala</span>
                    <span class="l translit ">ndah ṅke ṅke taśileṅ patāraṇā nā liṅnirāgəməgəmən</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">sākṣāt riṅ svapəne ḍatəṅ nṛpati tan pasaṅkan inucap</span>
                    <span class="l translit ">ndātan kram kita yan tinonku kadi rūpaniṅ prihatina</span>
                    <span class="l translit ">toh vuṅsuṅku mapeki donani ḍatəṅta riṅ kadi kami</span>
                    <span class="l translit ">dak pājar ta putuṅku riṅ daməlā liṅ munīndra mavuvus</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">yekān śīghra narendra mājar atəhər ta luhnira mijil</span>
                    <span class="l translit ">hasrət śabda nirāvarah təkap ikaṅ taṅis pva masəkəl</span>
                    <span class="l translit ">pun dharmātmaja yan hilaṅ kəna binañcaneṅ dyutanikā</span>
                    <span class="l translit ">de saṅ korava duṣṭa tan hana vaneh mamet kirakira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">kālap taṅ pura len sabhūṣaṇa maṇik tut āsana rikā</span>
                    <span class="l translit ">lāvan dṛvya huvus təlas paḍa haneri pun kurupati</span>
                    <span class="l translit ">ṅkā luṅhā ṇṛpa dharmaputra mara riṅ pradeśa masənə̄t</span>
                    <span class="l translit ">kasyāsih makəmul carik paḍa matuntunan kadi tavan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ṅkā ta prāpta sira mpu dhomya kalavan saṅ ārya vidura</span>
                    <span class="l translit ">śokāśā manaṅis tumon kasih arəpnikaṅ lima suta</span>
                    <span class="l translit ">mvaṅ devī ibuni ṅhulun sira tumūt kapāpa kaluṣa</span>
                    <span class="l translit ">“tan śobhā mapupul kabeh sira lavan saṅ ārya vidura</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>40. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">“dvan ikin ḍatəṅ ra putu saṅ munīndra ri sira</span>
                    <span class="l translit ">“inutusni saṅ nṛpati dharmaputra katika</span>
                    <span class="l translit ">kalavan munīndra rəṣi dhomya tan hana vaneh</span>
                    <span class="l translit ">maṅutus mareṅ vukir ameta śūnya patapan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">vukir indrakīla patuduhnireki parana</span>
                    <span class="l translit ">riṅ amet anugraha bhaṭāra rudra saphala</span>
                    <span class="l translit ">kalavan ri pādanira yogya māsiha təmən</span>
                    <span class="l translit ">ya ta liṅnira mpu rəṣi dhomya yan mapitutur”</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">nā vuvus narendra saha luh nirādaravayan</span>
                    <span class="l translit ">humənəṅ ta saṅ rəṣi savetnikaṅ lara magə̄ṅ</span>
                    <span class="l translit ">vəkasan munīndra mavuvus ri saṅ nṛpasuta</span>
                    <span class="l translit ">atərəh ta śabdanira somya mardava marūm</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">putuni ṅhulun lalu təkapta durnaya dahat</span>
                    <span class="l translit ">katəkan malānaputi maṅruvat sukha magə̄ṅ</span>
                    <span class="l translit ">vruh akun titah juga tinūtnikaṅ hala hayu</span>
                    <span class="l translit ">mapa pājaraṅkva ri putuṅku menaka rəṅə̄n</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“pituturku ṅūni ri putuṅku sampun apagəh</span>
                    <span class="l translit ">“purih iṅ rumakṣa sukhaniṅ śarīra katika</span>
                    <span class="l translit ">“mada rāga moha ya musuhta nitya maparək</span>
                    <span class="l translit ">“ya ta lot mijil jagani riṅ sahiṣṇu muditā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“nṛpa dharmaputra ri təlas kumavruhi rika</span>
                    <span class="l translit ">“dhana sama bheda guṇa karma kāma viṣaya</span>
                    <span class="l translit ">“naya rājanīti ṅuniveh śivāgama putus</span>
                    <span class="l translit ">“lalu yan kəneṅ mala vikalpa mogga vulaṅun</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“hana ta vvaṅ uttama vicakṣaṇa vruh aṅaji</span>
                    <span class="l translit ">“mapirak surūpa manəhər sujanma guṇavan</span>
                    <span class="l translit ">“ri samaṅkananya hana tan tulusnya rahayu</span>
                    <span class="l translit ">“mada rāga moha ya dumehnya tan panulusa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“ndak ajar putuṅku ri katattvan iṅ kurukula</span>
                    <span class="l translit ">“ya dumehnya durjana kalā manahnya yan ala</span>
                    <span class="l translit ">“dadiniṅ surākala lavasnikaṅ vudubasu</span>
                    <span class="l translit ">“maharəp mamuktya ya dumehnya mūrkha satata</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“niyatāṅariṣṭakəna denya riṅ tribhuvana</span>
                    <span class="l translit ">“makasādhanaṅ kala si medi mūrti śakuni</span>
                    <span class="l translit ">“sabatəknya kapva ya kabehnya tan hana vaneh</span>
                    <span class="l translit ">”dadiniṅ kalāharəp amuktya riṅ janapada</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“tumurun ta sihnira bhaṭāra riṅ jana kabeh</span>
                    <span class="l translit ">“irikāṅutus ta sira deva pañcakuśika</span>
                    <span class="l translit ">“sira maṅdadī kita manāma pāṇḍava lima</span>
                    <span class="l translit ">“inahā mamatya kalā koraveśvara śata</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“minahā mamuktya rumuhun tikaṅ kurukula</span>
                    <span class="l translit ">“avərә pva deni panəmunya bhoga marumah</span>
                    <span class="l translit ">“pamatəknikaṅ kala dumehnya yān aṅunaṅun</span>
                    <span class="l translit ">“pinasuknikaṅ kala malūya śīrṇa pəjaha</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kita teki rakva vəkasan gumanti sinivi</span>
                    <span class="l translit ">“irikaṅ sarāt kita viśeṣa riṅ tribhuvana</span>
                    <span class="l translit ">“mataṅenikaṅ lara ya kə̄lakən hananika</span>
                    <span class="l translit ">“makagəgvanaṅ kaviratin manahta sakarəṅ</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>41. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">“muvah ika rəṅvakən pitutur i ṅhulun iki ta laki</span>
                    <span class="l translit ">“lavalavaniṅ vənaṅ gumavayaṅ brata tapa kavikun</span>
                    <span class="l translit ">“daśaparamārtha taṅ takitakin manəkəta riṅ ulah</span>
                    <span class="l translit ">“daśamala dohakən ya pinakādi musuh iṅ atapa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kadi hana siddhaniṅ viku yadin karakətan iṅ ulah</span>
                    <span class="l translit ">“kabakaba len sapolahiṅ abuddhi vulatana pujin</span>
                    <span class="l translit ">“kadi maṅicuk manahniṅ umulat gatinika rinasan</span>
                    <span class="l translit ">“paməṅaməṅan hananya tuvi tan ləvihakəna təmən</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“daluvaṅ ikan lanā panusupan kadi vana gahana</span>
                    <span class="l translit ">“lagi pasənə̄taniṅ hala hajəṅ vruh aṅemukemuki</span>
                    <span class="l translit ">“pinakapanihnaniṅ para panəṅgahan i kaviratin</span>
                    <span class="l translit ">“viku kari saṅ viku ndi panəṅərta ri viku rasika</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“daluvaṅ ikā savaṅ maṅurusuk ri manah iṅ umulat</span>
                    <span class="l translit ">“dalu pamuninya tan tuhu vaneh bəcik ika ri daləm</span>
                    <span class="l translit ">“dalihaniṅ alpa kasyāasih ikaṅ paṅucapira vaneh</span>
                    <span class="l translit ">“daluvaṅ ikā sumimpən iri saṅ tuhutuhu malicin</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“kunaṅ apan evəh iṅ vənaṅ asevaka tulusa viku</span>
                    <span class="l translit ">“karaṇanikaṅ trikāya ginave ya kadi pati juti</span>
                    <span class="l translit ">“hana paṅahā ri saṅ viku tikaṅ gavayakəna ləvih</span>
                    <span class="l translit ">“phalaniṅ acintya bhakti ri bhāṭara karaṇa təvasən</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“dalu ta riṅ mūḍhaniṅ vvaṅ aharəp riṅ phalanikaṅ ulah</span>
                    <span class="l translit ">“ya ta ṅuniveh kabhaktyan iṅ inastava linəvihakən</span>
                    <span class="l translit ">“apan ika tan tulus juga hayunya hana halanika</span>
                    <span class="l translit ">“masilisilih tikaṅ hala hajəṅ kadi rahina vəṅi</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“pira kari hayvaniṅ viku ya tan tuhutuhu mudita</span>
                    <span class="l translit ">“ṅuny uni yan vvaṅ alpaguṇa nīdhana tuvin aləməh</span>
                    <span class="l translit ">“pravala təkāpəṅiṅ təhər aṅalpa lumicin aṅucap</span>
                    <span class="l translit ">“purih iṅ anak təkeṅ guru halanya lagi kajamalan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“hana kari siddhaniṅ vənaṅ analpaka ri gurunika</span>
                    <span class="l translit ">“hana kari siddhaniṅ guru ya tan tulusa varah ika</span>
                    <span class="l translit ">“hana kari siddhaniṅ hayu ṅaranya yan inayamayam</span>
                    <span class="l translit ">“hana kari siddhaniṅ viku ya tan luməkasa matapa</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“mataṅ ikanaṅ ləkas juga viśeṣa tuməkakəna riṅ</span>
                    <span class="l translit ">“sakaharəpan kasiddha makataṅgvana manah aradin</span>
                    <span class="l translit ">“dalu halaniṅ hiḍəp kuṭila tan tuhutuhu luməkas</span>
                    <span class="l translit ">“manah anahātəmah mati kapātaka ya kapilaṅə̄</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“pira kari dohnikaṅ kaləpasən parananiṅ atapa</span>
                    <span class="l translit ">“hana kari rūpa saṅ vənaṅ anuṅgalakəna bhuvana</span>
                    <span class="l translit ">“ndi karika saṅ pinet syapa mamet parananiṅ umara</span>
                    <span class="l translit ">“kasilib ikaṅ sarāt ri kahanan saṅ amava vinava</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“maṅaku ta saṅ viku vruh i bhaṭāra dumadi riṅ avak</span>
                    <span class="l translit ">“sira satatāhurip hana riṅ aṅga ta ya hananira</span>
                    <span class="l translit ">“mapa kari cihnaniṅ tuməmu lāvan i katəmunira</span>
                    <span class="l translit ">“mapa ta ləkasni saṅ viku tuməmvakəna hananira</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“nihan iki rehniran katəmu de saṅ anəmu kavikun</span>
                    <span class="l translit ">“luput inucap tunenaṅənaṅən gatinika ri daləm</span>
                    <span class="l translit ">“sira ta bhaṭāra śaṅkara vibhuhnira mamənuhi rāt</span>
                    <span class="l translit ">“sira ta viśeṣa sūkṣma manuduh tan ilu katuduhan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“nihan ika deyaniṅ matapa hayva kita paləpaləh</span>
                    <span class="l translit ">“alit aganal tikaṅ mala vətunya ya katuturakən</span>
                    <span class="l translit ">“ṅuniṅuni yan masambhava vətunya kadi kala jaya</span>
                    <span class="l translit ">“ləkas ika riṅ kadhīran i hatinta puruṣa pəjaha</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“hana ta hənūnikaṅ mala vaneh śara viṣakusuma</span>
                    <span class="l translit ">“araras atis rəsəp sumusup iṅ hati manusunusup</span>
                    <span class="l translit ">“lagi rumakət mālit ri hati mogga kadi kataluhan</span>
                    <span class="l translit ">“mapagəh amor iṅ ambək umijil turida raga lulut</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“katuturakən ta denta putu hayva kita paləpaləh</span>
                    <span class="l translit ">“niyata hilaṅnikaṅ tapa yadin kita para hənəṅa</span>
                    <span class="l translit ">jagajaga riṅ śivārcana samādhi vəkas iṅ inucap</span>
                    <span class="l translit ">“katəmu taman pinet gati bhaṭāra yan inaṅənaṅən</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>42. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">“hana ta ya vvaṅ sukha tan pamukti</span>
                    <span class="l translit ">“hana mamukti ndan aṅel kahīnan</span>
                    <span class="l translit ">“hana ya mandəl katunan ya dṛvya</span>
                    <span class="l translit ">“hana kahīnan ya sugih madṛvya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“sukhanikaṅ jñāna viśeṣa mūlya</span>
                    <span class="l translit ">“yatika mandəl sukha tan rinakva</span>
                    <span class="l translit ">“kunaṅ ikaṅ vvaṅ sukha tan pamukti</span>
                    <span class="l translit ">“yatika mevəh tuduhən ta riṅ rāt</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“nihan ikā yogya muvah rəṅə̄nta</span>
                    <span class="l translit ">“puput ikaṅ kuñci rahasya yoga</span>
                    <span class="l translit ">“hana tutupniṅ pamasəh pamaṇḍi</span>
                    <span class="l translit ">“kamənani dhyāna maśucya tīrtha</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">“huvus ikaṅ jñāna mamiṇḍa śūnya</span>
                    <span class="l translit ">“irika ta byakta bhaṭāra nitya</span>
                    <span class="l translit ">“ri pucak iṅ pūrva ta pañcatīrtha</span>
                    <span class="l translit ">“vruh ika polah ikaṅ aṇḍa bhūmi”</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>43. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">nahan ta pājar pravarārya bhikṣu</span>
                    <span class="l translit ">ri saṅ nṛpatisuta yeka śīghra</span>
                    <span class="l translit ">siran panəmbah manəhər prayatna</span>
                    <span class="l translit ">təlas mamūjā ri harəp munīndra</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">huvus mara vruhnira riṅ samādhi</span>
                    <span class="l translit ">lavan titahniṅ dadi yan kabhāva</span>
                    <span class="l translit ">pamiṇḍaniṅ mokṣa lavan śivātma</span>
                    <span class="l translit ">ya teka sampun rinəgəp cinipta</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">muvah ta pājarnira saṅ munīndra</span>
                    <span class="l translit ">ri deyaniṅ vvaṅ ḍatəṅeṅ girīndra</span>
                    <span class="l translit ">lavan tikaṅ yogya parāna rāmya</span>
                    <span class="l translit ">hiriṅnya vetan hana tīrtha muñcar</span>
                    <span class="lem-last-note float-right"><a tabindex="0" data-toggle="popover" data-html="true" data-target="d14e5266" href="javascript:void(0);" title="Apparatus 14"><span class="tooltipApp" type="button">(14)</span></a></span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">"ḍatəṅ ta pūtuṅku riṅ indrakīla</span>
                    <span class="l translit ">"bratanta nāṅkən savulan yar dudva</span>
                    <span class="l translit ">"phalanya meṅgal karuṇā bhaṭāra</span>
                    <span class="l translit ">"maran ta siddhā vara denta putrā</span>
                </div></div><div class="col-2 apparat-col text-right"></div></div>
            </div></div><hr>
            <div class="row"><div class="col-1 text-center"><p>44. </p></div><div class="col-11">
                <div class="row mt-2"><div class="col text-col"><div class="lg" id="">
                    <span class="l translit ">nā vuvus munīndra ri saṅ ārya pārtha</span>
                    <span class="l translit ">mamuhun ta saṅ nṛpati śīghra luṅhā</span>
                    <span class="l translit ">ḍatəṅeṅ girīndra ya pinakṣa tan len</span>
                    <span class="l translit ">maṅalor ta lampah ira tūt vanāgə̄ṅ</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">saḍatəṅnireṅ gunuṅ agə̄ṅ pavitra</span>
                    <span class="l translit ">aruhur ta səṅkan ika durga mevəh</span>
                    <span class="l translit ">maṅadəg mapiṅgir aləyə̄ rinaṅkal</span>
                    <span class="l translit ">təkapiṅ lumampah arirī tan aglis</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri ḍatəṅnire pucak ikaṅ girīndra</span>
                    <span class="l translit ">daśadeśaniṅ bhuvana rāmya koṅaṅ</span>
                    <span class="l translit ">kalavan pasir kadi laṅit bañunya</span>
                    <span class="l translit ">maputih katon kadi ta megha lumrā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">hana teka tīrtha ri hiriṅniṅ agra</span>
                    <span class="l translit ">ri ləbakləbaknya maratā tan alva</span>
                    <span class="l translit ">irikā ta saṅ nṛpati yan paṅanti</span>
                    <span class="l translit ">magave paṅāśrayananiṅ masādhya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri huvusniṅ āśrama tiniṅkah i jrə̄</span>
                    <span class="l translit ">luməkas ta saṅ nṛpatiputra pārtha</span>
                    <span class="l translit ">magave prayoga masamādhi deva</span>
                    <span class="l translit ">makataṅgvan abrata sahiṣṇu pūjā</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri təlasnirājapa mamantra siddhi</span>
                    <span class="l translit ">humənəṅ masādhya ri bhaṭāra sūkṣma</span>
                    <span class="l translit ">rahiṇeṅ kuləm juga sirān pamūjā</span>
                    <span class="l translit ">mata tan hanaṅ lupa lanā masādhya</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">pira tekihən lavasirān payoga</span>
                    <span class="l translit ">satahun ḍatəṅ ta karuṇā bhaṭāra</span>
                    <span class="l translit ">irikā sirān kiraṭarūpa saṅ hyaṅ</span>
                    <span class="l translit ">kamənāṅanugrahanaṅ astra rāja</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri təlasni saṅ nṛpatiputra siddha</span>
                    <span class="l translit ">inanugrahan sira təkap bhaṭāra</span>
                    <span class="l translit ">sapaminta saṅ nṛpati yan sinūṅhan</span>
                    <span class="l translit ">ṅuniveh yadin muliha riṅ kamokṣan</span>
                </div></div><div class="col-2 apparat-col text-right"></div></div>
                <div class="row mt-2"><div class="col text-col"><div class="lg" id="">
                    <span class="l translit ">ri huvus nirān vara viseṣa riṅ rāt</span>
                    <span class="l translit ">jayaśatru saṅ nṛpatiputra pārtha</span>
                    <span class="l translit ">sira tekihən tirutirun təkapta</span>
                    <span class="l translit ">tuməmuṅ sinādhya təkap iṅ kadhīran</span>
                </div></div><div class="col-2 apparat-col text-right"></div></div>
            </div></div>
        
    </div></div><span xmlns:xs="http://www.w3.org/2001/XMLSchema" class="popover-content d-none" id="d14e75"><span><span class="mb-1 lemma-line"><span class="fake-lem">oṁ […] sabha</span><hr><span class="note-line">1.1 rudrāya] em; rudrākṣa zoetmulder, si proefdroek</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e114"><span><span class="mb-1 lemma-line"><span class="fake-lem">yāṅde […] maləsvāvakājñana</span><hr><span class="note-line">hypometrical</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e122"><span><span class="mb-1 lemma-line"><span class="fake-lem">yāṅde […] maləsvāvakājñana</span><hr><span class="note-line">z; maləsvāvakājñana ed</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e129"><span><span class="mb-1 lemma-line"><span class="fake-lem"></span><hr><span class="note-line">(skt <span class="font-italic">pramitākṣara</span>)</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e401"><span><span class="mb-1 lemma-line"><span class="fake-lem">yudhiṣṭhira […] suvuṅ</span><hr><span class="note-line">[yudhiṣṭhira]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e513"><span><span class="mb-1 lemma-line"><span class="fake-lem">təṅah […] vidhi</span><hr><span class="note-line">[vidura]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e1149"><span><span class="mb-1 lemma-line"><span class="fake-lem"></span><hr><span class="note-line">prasasta
                        gp</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e1154"><span><span class="mb-1 lemma-line"><span class="fake-lem"></span><hr><span class="note-line">ṅkan gp</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e1165"><span><span class="mb-1 lemma-line"><span class="fake-lem"></span><hr><span class="note-line">lumraṅ gp</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e1202"><span><span class="mb-1 lemma-line"><span class="fake-lem"></span><hr><span class="note-line">kadinan gp</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e1887"><span><span class="mb-1 lemma-line"><span class="fake-lem">somya […] kili</span><hr><span class="note-line">[arjuna]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e1904"><span><span class="mb-1 lemma-line"><span class="fake-lem">“ndah […] prakaśita</span><hr><span class="note-line">[kili, “female ascetic”]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e1968"><span><span class="mb-1 lemma-line"><span class="fake-lem"></span><hr><span class="note-line">[munivara, “excellent sage,” here: mahāyanī]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e2002"><span><span class="mb-1 lemma-line"><span class="fake-lem">vuvus […] taṅis</span><hr><span class="note-line">[arjuna]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e2049"><span><span class="mb-1 lemma-line"><span class="fake-lem">nahan […] ira</span><hr><span class="note-line">[munivara]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e2190"><span><span class="mb-1 lemma-line"><span class="fake-lem">ləṅləṅ […] dadi</span><hr><span class="note-line">[arjuna] </span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e2285"><span><span class="mb-1 lemma-line"><span class="fake-lem">tumindak […] dahat</span><hr><span class="note-line">[arjuna] </span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e2304"><span><span class="mb-1 lemma-line"><span class="fake-lem">na […] </span><hr><span class="note-line">[kili]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e2334"><span><span class="mb-1 lemma-line"><span class="fake-lem">samaṅkana […] sarāt</span><hr><span class="note-line">[arjuna] </span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e2389"><span><span class="mb-1 lemma-line"><span class="fake-lem">vəkasan […] tuhan”</span><hr><span class="note-line">[kili]</span></span></span></span><span xmlns:xs="http://www.w3.org/2001/XMLSchema" class="popover-content d-none" id="d14e5266"><span><span class="mb-1 lemma-line"><span class="fake-lem">muvah […] muñcar</span><hr><span class="note-line">[dvaipāyana].</span></span></span></span><div class="mx-5 mt-3 mb-4"><h4>Apparatus</h4><div xmlns:xs="http://www.w3.org/2001/XMLSchema" id="apparatus"><br><a id="to-app-note0001" href="#from-app-note0001">^1</a> . oṁ […] sabha<span class="font-weight-bold">] </span>1.1 rudrāya] em; rudrākṣa zoetmulder, si proefdroek<br><a id="to-app-note0003" href="#from-app-note0003">^2</a> . yāṅde […] maləsvāvakājñana<span class="font-weight-bold">] </span>z; maləsvāvakājñana ed<br><a id="to-app-note0005" href="#from-app-note0005">^3</a> . yudhiṣṭhira […] suvuṅ<span class="font-weight-bold">] </span>[yudhiṣṭhira]<br><a id="to-app-note0006" href="#from-app-note0006">^4</a> . təṅah […] vidhi<span class="font-weight-bold">] </span>[vidura]<br><a id="to-app-note0011" href="#from-app-note0011">^5</a> . somya […] kili<span class="font-weight-bold">] </span>[arjuna]<br><a id="to-app-note0012" href="#from-app-note0012">^6</a> . “ndah […] prakaśita<span class="font-weight-bold">] </span>[kili, “female ascetic”]<br><a id="to-app-note0014" href="#from-app-note0014">^7</a> . vuvus […] taṅis<span class="font-weight-bold">] </span>[arjuna]<br><a id="to-app-note0015" href="#from-app-note0015">^8</a> . nahan […] ira<span class="font-weight-bold">] </span>[munivara]<br><a id="to-app-note0016" href="#from-app-note0016">^9</a> . ləṅləṅ […] dadi<span class="font-weight-bold">] </span>[arjuna] <br><a id="to-app-note0017" href="#from-app-note0017">^10</a> . tumindak […] dahat<span class="font-weight-bold">] </span>[arjuna] <br><a id="to-app-note0018" href="#from-app-note0018">^11</a> . na […] <span class="font-weight-bold">] </span>[kili]<br><a id="to-app-note0019" href="#from-app-note0019">^12</a> . samaṅkana […] sarāt<span class="font-weight-bold">] </span>[arjuna] <br><a id="to-app-note0020" href="#from-app-note0020">^13</a> . vəkasan […] tuhan”<span class="font-weight-bold">] </span>[kili]<br><a id="to-app-note0021" href="#from-app-note0021">^14</a> . muvah […] muñcar<span class="font-weight-bold">] </span>[dvaipāyana].</div></div><div class="mx-5 mt-3 mb-4"><h4>Translation</h4><p class="textContent">No translation available yet for KakavinParthayajna-CritEd</p></div><div class="mx-5 mt-3 mb-4"><h4>Commentary</h4><p class="textContent">No commentary available yet for KakavinParthayajna-CritEd</p></div><div class="mx-5 mt-3 mb-4"><h4>Bibliography</h4><p class="textContent">No bibliography available yet for KakavinParthayajna-CritEd</p></div></div><footer class="footer mt-auto py-3"><div>copyright © 2019-2025 by Andrea Acri.</div></footer><script xmlns:xs="http://www.w3.org/2001/XMLSchema" src="https://code.jquery.com/jquery-3.2.1.slim.min.js" integrity="sha384-KJ3o2DKtIkvYIK3UENzmM7KCkRr/rE9/Qpg6aAZGJwFDMVNA/GpGFF93hXpG5KkN" crossorigin="anonymous"></script><script xmlns:xs="http://www.w3.org/2001/XMLSchema" src="https://cdnjs.cloudflare.com/ajax/libs/popper.js/1.12.9/umd/popper.min.js" integrity="sha384-ApNbgh9B+Y1QKtv3Rn7W3mgPxhU9K/ScQsAP7hUibX39j7fakFPskvXusvfa0b4Q" crossorigin="anonymous"></script><script xmlns:xs="http://www.w3.org/2001/XMLSchema" src="https://maxcdn.bootstrapcdn.com/bootstrap/4.0.0/js/bootstrap.min.js" integrity="sha384-JZR6Spejh4U02d8jOt6vLEHfe/JQGiRRSQQxSfFWpi1MquVdAyjUar5+76PVCmYl" crossorigin="anonymous"></script><script xmlns:xs="http://www.w3.org/2001/XMLSchema" src="https://cdn.jsdelivr.net/gh/erc-dharma/project-documentation@latest/stylesheets/criticalEditions/loader.js"></script></body></html>