The Sārasamuccaya.  or ‘Essential Anthology’ by VararuciDigital Critical Edition of an Anthology of Sanskrit Stanzas on dharma with Old Javanese Paraphrase edited by Eko Bastiawan, Arlo Griffiths, Nurmalia Habibah & Nicholas Lua Swee Yang
Witnesses:
mska: Leiden, the Netherlands, University Libraries, Or. 4471
mskha: Perpustakaan Nasional Republik Indonesia, Jakarta, Indonesia, Br 661
msga: Leiden, the Netherlands, University Libraries, Or. 4470
msca: Leiden, the Netherlands, University Libraries, Or. 4469
mscha: Perpustakaan Nasional Republik Indonesia, Jakarta, Indonesia, 574
msja: ?, 
msEdRV: 
  Raghu Vira. 1962. Sāra-Samuccaya (a Classical Indonesian Compendium of High Ideals). Śata-Piṭaka Series (Dvīpāntara-Piṭaka), 24 (7). New Delhi: International Academy of Indian Culture.

msEdA: EdA

Current Version: draft, 2022-07-19Z
Still in progress – do not quote without permission.
Copyright (c) 2019-2025 by Eko Bastiwan and Arlo Griffiths.
		
			
				om̐ avighnam astu.
			
		
			
bhagavān vararuci mupulakən sāra-sāra saṅ hyaṅ aṣṭādaśaparva, gave bhagavān byāsa, mataṅnyan panamaskāra sira i bhagavān byāsa, liṅnira:
base text: 
			
				jajñe bahujñaṁ paramābhyudāraṁ
				yaṁ dvīpamadhye sutam ātmabhāvāt |
				parāśarāt satyavatī maharṣiṁ
				tasmai namo ’jñānatamonudāya ||
			1|| 
parallels: MBh12,337.003
  
 hana sira maharṣi, tan hana kapiṅgiṅnira, kinatvaṅan iṅ triloka,
 rumantasakən pətəṅniṅ ajñānaniṅ sarvabhāva, anak saṅ satyavatī,
*patəmvan (msEdRV msEdA, patənvan msEdRV)
lavan bhagavān parāśara, prasūta ri tṅahnikaṅ kr̥ṣṇadvīpa, bhagavān byāsa
ṅaranira, sira ta səmbahən, kamnaniṅ hulun mujarakna sāraniṅ gavenira aji.

			base text: 

				yathā samudro ’timahān
				yathā ca himavān giriḥ |
				ubhau ratnanidhī khyātau
				tathā bhāratam ucyate ||
				3|| 
parallels: MBh01,056.027 MBh18,005.052
  
 *nahan (msEdRV, nihan msEdRV msEdA) kottamanira, kady aṅganiṅ tasik lavan gunuṅ himavān,
an kalyan mās maṇik sarvamūlya,
maṅkana ta sakveh*nikiṅ (msEdRV, -nikaṅ msEdA) aji bhāratakathā ginavenira,
an tasakan iṅ uttamarasa makādi rahasyajñāna.

			base text:  
				idaṁ kavivarair nityam
				ākhyānam upajīvyate |
				udayaprepsubhir bhr̥tyair
				abhijāta iveśvaraḥ ||
				5|| 
parallels: MBh01,002.241
  
 *kunəṅ (msEdRV, kunaṅ msEdA) kottaman saṅ hyaṅ bhāratakathā,
ri denyan sira nitya pinakopajīvana saṅ kavivara,
kady aṅgan saṅ prabhu sujanmān pinakopajīvananiṅ *vadva aṅusir (msEdRV, vadvāṅusir msEdA) vibhava.


			base text:  
				itihāsottamād asmāj
				jāyante kavibuddhayaḥ |
				pañcabhya iva bhūtebhyo
				lokasaṁvidhayas trayaḥ ||
				7|| 
parallels: MBh01,002.237
  
 apayāpan *ikiṅ (msEdRV, ikaṅ msEdA) aji bhāratakathā,
saṅkaniṅ buddhi saṅ kavi,
kady aṅganiṅ triloka an vijil saṅke pañcamahābhūta.


	base text: 
		
				anāśrityaitad ākhyānaṁ
				kathā bhuvi na vidyate |
				āhāram anupāśritya
				śarīrasyeva dhāraṇā ||
				8|| 
		parallels: MBh01,002.240
  	
 tātan hana aji riṅ bhuvana,
tan pakāśraya *ikiṅ (msEdRV, ikaṅ msEdA) byāsavasana,
kady aṅganiṅ śarīra tan hana,
ya tan pakāśrayaṅ āhāra.


	base text: 
		
				śrutvā tv idam upākhyānaṁ śrāvyam anyan na rocate |
				puṁskokilarutaṁ śrutvā rūkṣā dhvāṁkṣasya vāg iva ||
		10|| 
	parallels: MBh01,002.236
  	
 lavan vaneh kottamanira, yan hana sira tlas ruməṅə̄ rasaniki saṅ hyaṅ aji, pisaniṅu juga sira ahyuna ruməṅva kathāntara, tka riṅ gīta veṇu vīṇādi, kady aṅganiṅ vvaṅ ruməṅə̄ suśabdaniṅ kuvoṅ, huvus ruməsəp ri hati *laṅə̄niṅ (msEdA, laṅəniṅ msEdRV) svaranya, amaṅun harṣaniṅ citta, tan hana *gantānira (em., gantāni msEdRV msEdA) *kahyuna (msEdRV, kahyun msEdA) ruməṅva rəsniṅ śabdaniṅ gagak.
 maṅkana liṅ bhagavān vararucin panamaskāra riṅ bhagavān byāsa, nəhər *luməkas ta sira mujarakən sāraniṅ bhāratakathā, ikiṅ inaranan sārasamuccaya (mska, umujarakən kottamanikiṅ bhāratakathā, ikiṅ inaranan sārasamuccaya msEdRV, umujarakən kottaman msEdA • We adopt the reading lumkas ta sira mujarakən sāraniṅ bhāratakathā of mska reported in note 7 to msEdRV. Meanwhile, msEdA inadvertently skips several words here.),
 sāra ṅaraniṅ viśeṣa, *samuccaya (msEdRV, samuccya msEdA) papupulnya, nahan mataṅnyan sārasamuccaya ṅara*nikiṅ (msEdRV, -nikaṅ msEdA) saṅ hyaṅ aji, daməl *bhagavān (msEdRV, bhagavā msEdA) vararuci.
nihan pinəkət bhagavān vaiśampāyana iṅ mahārāja janamejaya, i kālanira cumaritākən ikaṅ bhāratakathā, ya tiki vitaniṅ sārasamuccaya.




	base text: 
		
				dharme cārthe ca kāme ca mokṣe ca bharatarṣabha |
				yad ihāsti tad anyatra yan nehāsti na tat kvacit ||
		11|| 
	parallels: MBh01,056.033  MBh18,005.038
  
 anaku kamuṅ janamejaya, salvirniṅ vara-varah, yāvat maka*padārthaṅ (msEdRV, -padārtha msEdA) caturvarga, *sāvatāranya (msEdA, sāvataranya msEdRV), sakopanyāsanya, hana juga ya ṅke, saṅkṣepanya, ikaṅ hana ṅke, ya ika hana iṅ len saṅkeriki, ikaṅ tan hana ṅke, tan hana ika riṅ *len (msEdRV, lane msEdA) saṅkeriki.


	base text: 
		
				mānuṣaḥ sarvabhūteṣu vartate vai śubhāśubhe |
				aśubheṣu samāviṣṭaṁ śubheṣv evāvakārayet ||
		12|| 
	parallels: MBh12,297.019
  
 ri sakvehniṅ sarvabhūta, ikiṅ janma vvaṅ juga vənaṅ gumavayakən ikaṅ śubhāśubhakarma, kunəṅ *inəntasakəna (em., panəntasakna msEdRV, pan əntasakna msEdA) riṅ śubhakarma juga ikaṅ aśubhakarma, phalaniṅ dadi vvaṅ.

			base text:  
				upabhogaiḥ parityaktaṁ nātmānam avasādayet |
				caṇḍālatve ’pi mānuṣyaṁ sarvathā tāta durlabham ||
			14|| parallels: MBh12.286.031
  
 mataṅyan hayva juga vvaṅ manastāpa, an tan paribhava, si dadi vvaṅ ta pva *kagə̄ṅakna (msEdRV, kagə̄ṅkna msEdA) ri ambək, apayapan paramadurlabha ikiṅ si janma mānuṣa ṅaranya, yadyapi caṇḍālayoni tuvi.


			base text:  
				iyaṁ hi yoniḥ prathamā yāṁ prāpya jagatīpate |
				ātmānaṁ śakyate trātuṁ karmabhiḥ śubhalakṣaṇaiḥ ||
				16|| parallels: MBh12,286.032
  
 apan ikiṅ dadi vvaṅ, uttama juga ya, nimittaniṅ maṅkana, vənaṅ vi ya tumuluṅ avaknya saṅkeṅ saṅsāra, makasādhanaṅ śubhakarma, hiṅaniṅ kottamaniṅ dadi vvaṅ ika.

			base text:  
				ihaiva narakavyādheś cikitsāṁ na karoti yaḥ |
				gatvā nirauṣadhaṁ sthānaṁ sarujaḥ kiṁ kariṣyati ||
				18|| parallels: GarP2,49.23Mahasubhasitasamgraha6225bhg4c_u
  
 hana pva vvaṅ tan gavayakən ikaṅ śubhakarma, tambaniṅ narakaloka kāṅkən lara, pjah pva ya, vvaṅ alara mara riṅ deśa katunan tamba ta ṅaranika, rūpaniṅ tan katəmu ikaṅ enak kolahanya.


			base text:  
				sopānabhūtaṁ svargasya mānuṣyaṁ prāpya durlabham |
				tathātmānaṁ samādadhyād dhvaṁseta na punar yathā ||
				19|| parallels: MBh12,309.079
  
 paramārthanya, pəṅpə̄ṅən ta pva katəmvanikiṅ si dadi vvaṅ, durlabha vi ya ta, sākṣāt haṇḍaniṅ mara riṅ svarga ika, sanimittaniṅ tan tibā muvah ta pva daməlakəna.

			base text:  
				karmabhūmir iyaṁ brahman phalabhūmir asau matā |
				iha yat kurute karma tat paratropabhujyate ||
			20|| parallels: MBh03,245.018d*1176_01+03,245.019a  MBh03,247.035
  
 apan ikiṅ janma maṅke, pagavayan śubhāśubhakarma juga ya, ikaṅ ri pəna pabhuktyan karmaphala ika, kaliṅanya, ikaṅ śubhāśubhakarma maṅke, ri pəna ika an kabhukti phalanya, ri pəgatni kabhuktyanya, maṅjanma ta ya muvah, tumūta vāsanāniṅ karmaphala, vāsanā ṅaraniṅ saṅskāra, turahniṅ ambə mātra, ya *tinūtniṅ (msEdRV, tinūtaniṅ msEdA) paribhāṣā, svargacyuta, narakacyuta, kunaṅ ikaṅ śubhāśubhakarma ri pəna, tan paphala ika, mataṅnyan maṅke juga pəṅpə̄ṅa śubhāśubhakarma.

			base text:  
				mānuṣyaṁ durlabhaṁ prāpya vidyullasitacañcalam |
				bhavakṣaye matiḥ kāryā bhāvopakaraṇeṣu ca ||
				21|| parallels: Subhasitaratnakarandakatha002
  
 ikiṅ taṅ janma vvaṅ, kṣaṇikasvabhāva ta ya, tan pahi lavan kəḍapniṅ kilat, durlabha tovi, mataṅnyan pə̄ṅakəna ya ri kagavayanniṅ dharmasādhana, sakāraṇaniṅ manāśanaṅ saṅsāra, svargaphala kunaṅ.

			base text:  
				yo durlabhataraṁ prāpya mānuṣyaṁ lobhato naraḥ |
				dharmāvamantā kāmātmā bhavet sakalavañcitaḥ ||
				22|| parallels: MBh12,286.034
  
 hana pva tuməmuṅ dadi vvaṅ, vimukha riṅ dharmasādhana, jənək riṅ arthakāma ārah, lobhāmbəknya, ya ika kabañcana ṅaranya. 

			base text:  
				mānuṣyaṁ mahāduṣprāpyaṁ taḍidvilasitopamam |
				tal labdhvā yadi saṁsārān nāpakrāmati vañcitaḥ ||
				23|| parallels: The source of this stanza is unidentified.
  
 ikaṅ maṅgih si dadi vvaṅ, prasiddha vənaṅ riṅ dharmasādhāna, tātan *əntas (msEdRV, məntas msEdA) saṅke saṅsāra, kabañcana ta ṅaranika.

			base text:  
				ūrdhvabāhur viraumy eṣa na ca kaś cic chr̥ṇoti me |
				dharmād arthaś ca kāmaś ca sa kim arthaṁ na sevyate ||
			24|| parallels: MBh18,005.049
  
 nihan mata kami maṅke, manavai, maṅuvuh, mapitutur, liṅmami, ikaṅ artha, kāma, malamakən dharma juga ṅulaha, hayva palaṅpaṅ lavan dharma maṅkana liṅmami, ndātan hana juga aṅrəṅə̄ ri *haturnyan (em., heturnyan msEdRV msEdA • The e is unexpected and probably an error in Raghu Vira's edition that was accepted uncritically by Ando.) evəh saṅ makolah dharmasādhana, apa kunaṅ hetunya.

			base text:  
				kāmārthau lipsamānas tu dharmam evāditaś caret |
				na hi dharmād apetyārthaḥ kāmo vāpi kadā cana ||
			25|| parallels: MBh05,122.035
  
 yan paramārthanya, yan arthakāma sādhyan, dharma juga ləkasakəna rumuhun, niyata katəmvaniṅ arthakāma mne*, (msEdRV, om. msEdRV) tan paramārtha vi katəmvaniṅ arthakāma, deniṅ anasar sakeṅ dharma.

			base text: 
				dhārmikaṁ pūjayanti ca na dhanāḍhyaṁ na kāminam |
				dhane sukhakalā kā cid dharme tu paramaṁ sukham ||
			26|| parallels: MBh12,263.054c MBh12,263.055a
  
 kunaṅ saṅ paṇḍita, saṅ dhārmika juga, inastutinira, inaləmnira, an sira prasiddha anəmu sukha, tan paṅaləm sugih, kāmī, apan tan tuhu sukha, ri hananiṅ ahaṅkārājñāna, ri səḍəṅniṅ dhanakāma vyavahāra.

			base text:  
				dharma eva plavo nānyaḥ svargaṁ samabhivāñchatām |
				sa ca naur vaṇijas taṭaṁ jaladheḥ pāram icchataḥ ||
				27|| parallels: MBh03,032.022
  
 ikaṅ dharma ṅaranya, hənuniṅ mara riṅ svarga ika, kadi gatiniṅ parahu, an hənuniṅ baṇyāgan əntas iṅ tasik.


			base text:  
				yatnaḥ kāmārthamokṣāṇāṁ kr̥to ’pi hi vipadyate |
				dharmāya punar ārambhaḥ saṅkalpo ’pi na niṣphalaḥ ||
				28|| parallels: unknown
  
 ikaṅ kayatnan ri kagavayaniṅ kāma, artha, mvaṅ mokṣa, dadi ika tan paphala, kunaṅ ikaṅ kayatnan riṅ dharmasādhana, niyata maphala ika, yadyapin aṅən-aṅənan juga, maphala atika. 

			base text:  
				yathādityaḥ samudyan vai tamaḥ sarvaṁ vyapohati |
				evaṁ kalyāṇam ātiṣṭhan sarvapāpaṁ vyapohati ||
				29|| parallels: MBh03,198.053 MBh12,148.033
  
 kadi krama saṅ hyaṅ āditya, an vijil, humilaṅakən ptəṅniṅ rāt, maṅkana tikaṅ vvaṅ mulahakən iṅ dharma, an hilaṅakən salviriṅ pāpa.

			base text:  
				yathā yathā hi puruṣaḥ kalyāṇe ramate manaḥ |
				tathā tathāsya siddhyanti sarvārthā nātra saṁśayaḥ ||
				30|| parallels: MBh05,035.034 MBh12,219.007
  
 salviraniṅ vvaṅ kaniṣṭhamadhyamottama tuvi, yāvat gave hayu kajnəkni hatinya, niyata siddhaniṅ sasinādhyanya.

			base text:  
				dharmaḥ sadā hitaḥ puṁsāṁ dharmaś caivāśrayaḥ satām |
				dharmāl lokās trayas tāta pravr̥ttāḥ sacarācarāḥ ||
			31|| parallels: MBh12,297.006
  
 mvaṅ kottaman ikaṅ dharma, prasiddha saṅkaniṅ hitāvasāna, irikaṅ mulahakən ya, mvaṅ pinakāśraya saṅ paṇḍita, saṅkṣepanya, dharma mantasakən ikaṅ triloka.

			base text:  
				yasya notkrāmati matir dharmamārgānusāriṇī |
				tam āhuḥ puṇyakarmāṇaṁ na śocyo mitrabāndhavaiḥ ||
			32|| parallels: MBh12,309.080
  
 hana pva vvaṅ tan liṅgar apagəh buddhinya, ar tūtakən kadamlaniṅ dharmasādhana, ya ika vvaṅ bhāgyamanta liṅ saṅ paṇḍita, tan kalarākna deniṅ kadaṅ-mitranya, yadyan *manāśakānapa-napa (em., mānāśakāna panapana msEdRV • anapa-napa = atapa-tapa? Neither form is attested in OJED. Raghu Vira's critical apparatus (notes 8 and 9) suggests that at least one manuscript reads mānāśakānapamaṅatīta°, which could be used as support for an alternative emn (without reduplication) manāśakānapa maṅatīta° (with anapa = atapa). But a reduplicated form seems to be supported by the majority of witnesses, if this is what may be inferred from Raghu Vira's negative apparatus.) maṅatīta jīvita tuvi.

			base text:  
				yathekṣuhetor iha secitaṁ payaḥ
				tr̥ṇāni vallīr api samprasiñcati |
				tathā naro dharmapathena sañcaran
				yaśāṁsi kāmāni vasūni cāśnute ||
				33|| parallels: unknown
  
 kunaṅ paramārthanya, kady aṅganiṅ vvai maṅəna tbu, tan ikaṅ tbu juga kānugrahan denika, milu tkaniṅ tr̥ṇalatādi, saparək ikaṅ tbu milu kānugrahan, maṅkana taṅ vvaṅ makapravr̥ttiṅ dharma, artha, kāma, yaśa kasambi denika.

			base text:  
				surūpatām ātmaguṇaṁ ca vistaraṁ
				kulānvayaṁ dravyasamr̥ddhisaṁcayam |
				naro hi sarvvaṁ labhate yathākr̥taṁ
				sadā śubhenātmakr̥tena karmaṇā ||
				34|| parallels: MBh12,287.044
  
 kunaṅ ikaṅ vvaṅ gumavay ikaṅ śubhakarma, janmanyan saṅke riṅ svargga dlāha, lituhayu maguṇa, sujanma, sugih, mavīrya, phalaniṅ śubhakarmāvasāna tinmunya.

			base text:  
				kāntāravanadurgeṣu kr̥cchreṣv āpatsu sambhrame |
				udyateṣu ca śastreṣu nāsti dharmavatāṁ bhayam ||
				35|| parallels: MBh05,039.053
  
 lavan ta vaneh, riṅ hlət, riṅ alas, riṅ priṅga, riṅ laya, salvirniṅ duhkhahetu, ri papraṅan kunəṅ, tar tka juga ikaṅ bhaya, ri saṅ dhārmika, apan ikaṅ śubhakarma rumakṣa sira. 

			base text:  
				manonukūlāḥ pramadā rūpavatyaḥ svalaṅkr̥tāḥ |
				vāsaḥ prāsādapr̥ṣṭhe ca bhavanti śubhakarmaṇām ||
			36|| parallels: MBh12,284.021
  
 lavan ta vaneh, ikaṅ strīratna anakbi rahayu, saṅsaṅan riṅ sinaṇḍaṅ, vruh ri *saṅinakana (msEdRV • Emend maṅinakana?) riṅ jalu-jalu, lavan umah rahayu, makādi prāsādapr̥ṣṭha, upalakṣaṇa riṅ bhogopabhoga, mvaṅ *anarghya (msEdRV, anardhya msEdRV) vastrābharaṇādi, dr̥bya saṅ puṇyakārī ika kabeh.

			base text:  
				nipānam iva maṇḍūkāḥ saraḥ pūrṇam ivāṇḍajāḥ |
				śubhakarmāṇam āyānt sahāyāś ca dhanāni ca ||
			37|| parallels: Hit_1.167 bib:Boehtlingk1872_01-3727/1585
  
 apan ikaṅ balakośavāhana, tumkākən avaknya juga ya ri saṅ puṇyakarma, kadi kramaniṅ maṇḍūka, an parākna avaknya riṅ sumur, mvaṅ ikaṅ manuk, an tkākna avaknya riṅ talaga.

			base text:  
				arjayej jñānam arthāṁś ca vidvān amaravat sthitaḥ |
				keśeṣv iva gr̥hītaḥ san mr̥tyunā dharmam ācaret ||
			38|| parallels: bibl:Boehtlingk1870_01-94/32
  
 mataṅnya deyanika saṅ meṅət, apagəh kadi tan kneṅ pāti, lviraniran paṅarjana jñāna, artha, kunaṅ yan paṅarjana dharma, kadi katona rumaṅgut mastakanira, ta pva ikaṅ mr̥tyu denira, ahosanā palayvana juga sira.

			base text:  
				mastakasthāyinaṁ mr̥tyuṁ yadi paśyed ayaṁ janaḥ |
				āhāro ’pi na rucyeta kim utākr̥tyakāritā ||
			39|| parallels: unknown
  
 yan vruha ktikaṅ vvaṅ an nirantarāṅinte manuṅgaṅ ri mastakanya ikaṅ mr̥tyu, yaya tan hyunanya maṅana tuvi, ṅūni-ṅūni kagavayaniṅ adharma.

			base text:  
				yuvaiva dharmam anvicched yuvā vittaṁ yuvā śrutam |
				tiryag bhavati vai darbha utpatan na ca viddhyati ||
			40|| parallels: unknown
  
 mataṅnya deyaniṅ *vv (msEdRV, v msEdRV)aṅ, pəṅpə̄ṅan ikaṅ kayauvanan, paṇḍəṅniṅ avak, sādhanākna ri kārjananiṅ dharma, artha, jñāna, kunaṅ apan tan paḍa kaśaktiniṅ atuha lavan rarai, dr̥ṣṭānta nahan yaṅ alalaṅ atuha, tlas ruməpa, marin alaṇḍəp ika.

			base text:  
				pūrve vayasi yaḥ śāntaḥ sa śānta iti me matiḥ |
				dhātuṣu kṣīyamāṇeṣu śamaḥ kasya na vidyate ||
			41|| parallels: Panc_1.176 bib:Boehtlingk1872_01-4180/347
  
 lavan ta vaneh, ikaṅ upaśaman, rarai ktikaṅ sinaṅgah upaśama, apan jātiṅ upaśama, yan katkān tuha, ri kṣayaniṅ dhātu ṅke riṅ śarīr, nāṅ vāta, pitta, śleṣma.

			base text:  
				yuvatvāpekṣayā bālo vr̥ddhatvāpekṣayā yuvā |
				mr̥tyor utsaṅgam āruhya sthaviraḥ kim apekṣate ||
			42|| parallels: ViDhUP2.39.27
  
 nihan parikramaniṅ dadi, kayauvanan, aṅgəh inantiniṅ kararayan, ikaṅ kayauvanan, si tuha, aṅgəh inantinika, katmu pva si tuha, haneṅ kisapvaniṅ mr̥tyu ta ṅaranika, aparan tikaṅ aṅgəh inantinya, ṅhiṅ si pāti juga, mataṅnyan usə̄nakna kagavayaniṅ dharmapravr̥tti.

			base text:  
				purā śarīram antako bhinatti rogasārathiḥ |
				prasahya jīvitakṣaye śubhaṁ mahat samāharet ||
			43|| parallels: MBh12,309.041
  
 apan saṅ hyaṅ mr̥tyu ṅaranira, sarvavyādhi pinakasārathinira, nimittaniṅ hurip kṣaya, kṣaya pvaṅ hurip, tka taṅ pāti, mataṅnya hayva pramāda, usə̄nakna jugaṅ śubhakarma, tumuntunakna kita riṅ paran.

			base text:  
				yuvaiva dharmaśīlaḥ syād anityaṁ khalu jīvitam |
				ko hi jānāti kasyādya mr̥tyusenā patiṣyati ||
			44|| parallels: MBh12,169.015a MBh12,169.014e MBh13,134.057
  
 mataṅnya pəṅpə̄ṅan vvaṅ ta, maṅken rarai ta pva kitan lkasakna agave dharmasādhana, apan anitya ikiṅ hurip, syapa kāri vruha ri tkaniṅ pāti, syapa maṅvruhana ri tkaniṅ pātinya vih.

			base text:  
				ā dhūmāgrān nivartante jñātayaḥ saha bāndhavaiḥ |
				yena taiḥ saha gantavyaṁ tat karma sukr̥taṁ kuru ||
			45|| parallels: unknown
  
 apanikaṅ kadaṅ-varga rakva, riṅ tunvan hiṅan ikan paṅatərakən, kunaṅ ikaṅ tumūt, sahāyanikaṅ dadi hyaṅ riṅ paran, gavenya śubhāśubha juga, mataṅnyan prihəna tikiṅ gave hayu, sahāyanta anuntunakna ri pə̄na dlāha.

			base text:  
				mr̥taṁ śarīram utsr̥jya kāṣṭaloṣṭasamaṁ janaḥ |
				muhūrtam uparudyātha tato yānti parāṅmukhāḥ ||
			46|| parallels: MBh13,112.013
  
 lavan tattvanikaṅ kadaṅ ṅaranya, ri pātinta, kāri tikaṅ śarīra tan pamūlya, makāntaṅ timpalakna, tan hana pahinya lavan varta viṅka, ya ta sinuṅkəman iṅ kadaṅta, irikaṅ sādhana, i vkasan luṅhā tika malakaṅ, mataṅnyan prihən tikaṅ dharmasādhana, sahāyanta tumkākna kita riṅ bhukti muktipada.

			base text:  
				eko dharmaḥ paraṁ śreyaḥ kṣamaikā śāntir ucyate |
				vidyaikā paramā tuṣṭir ahiṁsaikā sukhāvahā ||
			47|| parallels: MBh05,033.048
  
 ṅhiṅ dharma kta sākṣāt hayu, sākṣāt vibhava ṅaranya, ṅhiṅ lṅaniṅ manah, klānta riṅ panas tis, kta prasiddha tamba, prāyaścitta, pamaḍəm lara ṅaranya, ṅhiṅ samyagjñāna tuturta, ajinta, vruh ta riṅ tattva, paramārtha inak-ambək ṅaranya, ṅhiṅ ahiṅsā si tan pamāti-māti, si tan hana kakrodha, byaktaniṅ sukha ṅaranya.

			base text:  
				ekaṁ yadi bhavec chāstraṁ śreyo niḥsaṁśayaṁ bhavet |
				bahutvād iha śāstrāṇāṁ guhaṁ śreyaḥ praveśitam ||
			48|| parallels: MBh12,276.010
  
 yan tuṅgala kta saṅ hyaṅ āgama, tan saṅśaya ṅvaṅ irikaṅ sinaṅgah hayu, svargāpavargaphala, akveh mara sira, kapva dudū pakṣanira sovaṅ-sovaṅ, hetuniṅ vulaṅun, tan aṅgah riṅ aṅgəhakna, hana riṅ guhāgahvara, sira saṅ hyaṅ hayu.

			base text:  
				mā tāta vr̥ddhān paribhūḥ śikṣasvāgamayasva ca |
				aher iva hi dharmasya sūkṣmā duranugā gatiḥ ||
			49|| parallels: MBh12,130.019cd
  
 mataṅnya bapa, hayva juga masampai riṅ vvaṅ matuha, lot atañāminta vinarah, riṅ kadi sira ta pva kita, apan ikaṅ dharma ṅaranya, paḍa lavan ulā, ri kapva tan kinaniścayan larinira, dadyan saka lor, dadyan saka kidul marikaṅ ulā.

			base text:  
				śrutir vedaḥ samākhyāto dharmaśāstraṁ tu vai smr̥tiḥ |
				te sarvārtheṣv amīmāṁsye tābhyāṁ dharmo vinirbhr̥taḥ ||
			50|| parallels: unknown
  
 nyaṅ ujarakna sakarəṅ, śruti ṅaranya saṅ hyaṅ caturveda, saṅ hyaṅ dharmaśāstra, smr̥ti ṅaranira, saṅ hyaṅ śruti, lavan saṅ hyaṅ smr̥ti, sira juga pramāṇākna, tūtakna vara-varahnira, riṅ asiṅ prayojana, yāvat maṅkana paripūrṇa haləp saṅ hyaṅ dharmapravr̥tti.

			base text:  
				cāturvarṇyaṁ tathā lokāś catvāraś cāśramāḥ pr̥thak |
				bhūtaṁ bhavyaṁ bhaviṣyac ca sarvaṁ vedāt prasi*dhya (, ddhya msEdRV)ti ||
			51|| parallels: Manu12.97
  
 apan saṅ hyaṅ veda ṅaranira, sira saṅkaniṅ caturvarṇa, sira tumiṅkah utpattinya, tka ri ācāranya, sovaṅ-sovaṅ, maṅkanaṅ rāt, maṅkanaṅ caturāśrama, caturāśrama ṅaran saṅ brahmacārī, gr̥hastha, vānaprastha, bhikṣuka, vastu huvus dadi, vastu sḍəṅ hana, vastu yāṅkən dadya kunəṅ, ika ta kabeh, saṅ hyaṅ veda saṅkanikaṅ.

			base text:  
				itihāsapurāṇābhyāṁ vedaṁ samupabr̥ṁhayet |
				bibhety alpaśrutād vedo mām ayaṁ pracariṣyati ||
			52|| parallels: MBh01,001.204
  
 ndān saṅ hyaṅ veda, paripūrṇākna sira, makasādhana saṅ hyaṅ itihāsa, saṅ hyaṅ purāṇa, apan atakut, saṅ hyaṅ veda riṅ akḍik ajinya, liṅnira, kamuṅ hyaṅ, hayva tiki umarā ri kami, liṅnira maṅkana rakva atakut.

			base text:  
				śrutyuktaḥ paramo dharmas tathā smr̥tigato ’paraḥ |
				śiṣṭācāraḥ paraḥ proktas trayo dharmāḥ sanātanāḥ ||
			53|| parallels: MBh13,129.005
  
 kunaṅ keṅətakna, sāsiṅ kājar de saṅ hyaṅ śruti, dharma ṅaranika, sakājar de saṅ hyaṅ smr̥ti kunəṅ, dharma ta ṅaranika, śiṣṭācāra kunəṅ, ācāranika saṅ śiṣṭa, dharma ta ṅaranika, śiṣṭa ṅaran saṅ satyavādī, saṅ āpta, saṅ patīrthan, saṅ panaḍahan upadeśa, saṅkṣepa ika katiga, dharma ṅaranira.

			base text:  
				na tat parasya sandadhyāt pratikūlaṁ yadātmanaḥ |
				eṣa saṁkṣepato dharmaḥ kāmād anyat pravartate ||
			54|| parallels: MBh05,039.057
  
 kunaṅ deyanta, hana ya pravr̥tti, kapuhara deniṅ kāya, vāk, manah, ndātan panukhe ya ri kita, magave duhkha puhara hr̥droga, yatika tan ulahaknanta riṅ len, hayva tan harimbavā, ika gatinta maṅkana, yatika saṅkṣepaniṅ dharma ṅaranya, vyartha kadamlaniṅ dharma yan maṅkana, līlāntat gavayakna ya.

			base text:  
				ye tu śiṣṭāḥ suniyatāḥ satyārjavaparāyaṇāḥ |
				dharmyaṁ panthānam ārūḍhās teṣāṁ vr̥ttaṁ samācara ||
			55|| parallels: MBh03,198.064 MBh12,309.011
  
 kunaṅ sarvadāya, ika saṅ śiṣṭa, saṅ āpta, satyavadī, jitendriya ta sira, satyālaris duga-duga, niyata pasaṇḍan dharma solahnira, pravr̥ttinira, yatika tūtaknanta, katūtan ika, yatika dharmapravr̥tti ṅaranta.	

			base text:  
				sarvato bhrāmyamāṇasya dharmasya rathacakravat |
				veśyāsutasyeva pitur niścayo nopalabhyate ||
			56|| parallels: unknown
  
 kunəṅ saṅ hyaṅ dharma, mahas midər iṅ sahana, ndātan hana umaku sira, tan hanenakunira, tan sāpa juga si lavanikaṅ nahan-nahan, tātan pahi lavan anakniṅ strī lañji, ikaṅ tan kina vruhan bavanya, rūpaniṅ tan hana umaku yānak, tan hana inakunya bapa, ri vetnyan durlabha ikaṅ vvaṅ mulahakna dharma kaliṅanika.

			base text:  
				śrūyatāṁ dharmasarvasvaṁ śrutvā caivopadhāryatām |
				ātmanaḥ pratikūlāni na pareṣāṁ samācara ||
			57|| parallels: Panc_3.104
  
 mataṅnyat rəṅə̄  sarvadāya, paramārthaniṅ sinaṅgah dharma*, (msEdRV, om. msEdRV) tləs rinṅə̄nta cupvanantā ta ri hati, ikaṅ kadi liṅmami ṅūni vih, sāsiṅ tan kahyun yāvakta, yatika tan ulahaknanta riṅ len.

			base text:  
				pulakā iva dhānyeṣu puttikā iva pakṣiṣu |
				tādr̥śās te manuṣyeṣu yeṣāṁ dharmo na kāraṇam ||
			58|| parallels: MBh12,174.007
  
 kunaṅ ikaṅ vvaṅ pisaniṅun damlaknaṅ dharmasādhana, hapa-hapaniṅ pari, vūkaniṅ antiga paḍanika, rūpaniṅ hana tan papakna.

			base text:  
				mriyante janmano ’rthāya jāyante maraṇāya ca |
				na dharmārthaṁ na kāmārthaṁ tr̥ṇānīva pr̥thagjanāḥ ||
			59|| parallels: unknown
  
 apan purihnikaṅ pr̥thagjana, tan dharma, tan kāma, kasiddha denya, ṅhiṅ mātya donyan ahurip, doniṅ pātinya, ṅhiṅ janma muvah, ika taṅ pr̥thagjana maṅkana kramanya, tan hana pātinya iḍəpnika, tahā pih, tan hana pahinya lavan dukut, riṅ kapva pāti doniṅ janmanya, janma doniṅ pātinya.

			base text:  
				ye tu dharmam asūyante buddhimohānvitā janāḥ |
				apathā gacchatāṁ teṣām anuyātāpi pīḍyate ||
			60|| parallels: MBh03,198.063 MBh12,309.010
  
 mvaṅ ikaṅ vvaṅ nindā riṅ dharmapravr̥tti, deniṅ puṅgunya, jnək ta ya riṅ adharmapravr̥tti, ikaṅ manūt-nūt iriya tuvi, niyata pamaṅguhanya lara.

			base text:  
				adharmarucayo mandās tiryaggatiparāyaṇāḥ |
				kr̥cchrāṁ yonim anuprāpya na vindanti sukhaṁ janāḥ ||
			61|| parallels: MBh03,245.018
  
 kunaṅ lvirnikaṅ mūḍha, jnək riṅ adharma, antasnya sakeṅ niraya, maṅjanma ta ya tiryak-prāṇī, meṣa-mahiṣādi, bvatniṅ janmanya jmah, maṅjanma ta ya riṅ nīca, kasakitan ta ya kinuñcaṅ *iṅ (msEdRV, om.bal msEdRV) lara prihatin, tan tmuṅ sukha.

			base text:  
				dhanasya yasya rājato bhayaṁ na cāsti corataḥ |
				mr̥taṁ ca yan na muñcati samarjayasva tad dhanam ||
		62|| parallels: MBh12,309.045
  
 mataṅnyan nihan juga ṅulaha, hana ya mās tan kavnaṅ rinampas, tan kvnaṅ inahal, tumūti pātinta, ikaṅ mās maṅkana kramanya, yatika prihən arjananta.

			base text:  
				dharmaś cen nāvasīdeta kapālenāpi jīvataḥ |
				āḍhyo ’smīty avagantavyaṁ dharmavittā hi sādhavaḥ ||
			63|| parallels: unknown
  
 yadyapin atyanta daridra kta ṅvaṅ, mahuripa ta deniṅ tasyan, yan laṅgəṅ apagəh riṅ dharmapravr̥tti, hiḍəpən ta sugih jugāvakta, apan aṅhiṅ dharmapravr̥tti, mās maṇik saṅ sādhu ṅaranira, yatika prihən arjanan, yatika liṅmami mās maṇik tan kna riṅ corabhayādi.

			base text:  
				dharmam ācarato vr̥ttir yadi nopagamiṣyati |
				na nāma kiṁ śiloñchāmbuśākādy api vipatsyate ||
			64|| parallels: unknown
  
 lavan liṅmami, ika saṅ kevala tumuṅkulanaṅ dharmapravr̥tti, tātan panəmva upajīvananira, apa mataṅnya tar polih aṅasag, gaṅan, vvai, lvirniṅ sulabha t*ə (msEdRV, a msEdRV)kvanan i harakanira.

			base text:  
				santi śākāny araṇyeṣu nadyaś ca vimalodakāḥ |
				candraḥ sāmānyadīpo ’yaṁ vibhavaiḥ kiṁ prayojanam ||
			65|| parallels: Ttrkhy2u84
  
 nihan keṅət, akveh mara sāmsam riṅ alas, maṅkana ikaṅ lvah riṅ alas, nirmalādaləm aho bañunya, kunaṅ suluhan ta saṅ hyaṅ niśākara, tātan padon kārjananiṅ vibhava, sugyan kālakṣepa.

			base text:  
				vyāpr̥tenāpi hi svārthaḥ kriyate cāntare ’ntare |
				meḍhrī pr̥ṣṭe ’pi hi bhrāmyan grāsaṁ grāsaṁ karoti gauḥ ||
			66|| parallels: MSS_3456
  
 nihan taṅ ulaha, ri duvəganyan harohara hosana ṅvaṅ, i kagavayaniṅ dharmasādhana, sambina tikaṅ arthārjana riṅ antara saṅka pisan, kadi kramaniṅ ləmbu sḍəṅ mesi hanuṅan valakaṅnya, midər amatək riṅ savah, sinambinya aṅjaṅgut dukut, saparək kaparah ri lakunya, dadi ya tuṣṭa.

			base text: 
				buddhena śāntadāntena nityam abhyutthitātmanā |
				dharmasya gatir anveṣyā matsyasya gatir apsv iva ||
			67|| parallels: HV_66.13
  
 lavan ta vaneh, atyanta riṅ gahana kta saṅ hyaṅ dharma ṅaranira, paramasūkṣma, tan pahi lavan tapakniṅ ivak riṅ vvai, ndān pinet juga sira de saṅ paṇḍita, klan upaśamā pagvan, kotsāhan.

	
		kāṇḍani caturvarṇa yājarakna sakarəṅ:
		base text:  
				brāhmaṇaḥ kṣatriyo vaiśyas trayo varṇā dvijātayaḥ |
				caturtha ekajātīyaḥ śūdro nāstīha pañcamaḥ ||
			68|| parallels: Manu10.04
  
 brāhmaṇa ādiniṅ varṇa, tumūt kṣatriya, tumūt vaiśya, ika saṅ varṇa tiga, kapva dvijāti sira, dvijāti ṅaraniṅ piṅrva maṅjanma, apan ri sḍəṅniran brahmacārī gurukulavāsī*, (msEdRV, om.bal msEdRV) kinənan sira dīkṣābratasaṅskāra, kapiṅrvaniṅ janmanira tika, ri huvusnira kr̥tasaṅskāra, nahan mataṅnyan kapva dvijāti sira katiga, kunaṅ ikaṅ śūdra kapātniṅ varṇa, ekajāti saṅ kadi rasika, tan dadi kinənan bratasaṅskāra, tātan brahmacārī, maṅkana kāṇḍanikaṅ varṇa an pāt, ya ika caturvarṇa ṅaranya, tan hana kalimaniṅ varṇa ṅaranya.

			base text:  
				adhīyīta brāhmaṇo vai yajeta
				dadyād iyāt tīrthamukhyāni caiva |
				adhyāpayed yājayec cāpi yājyān
				pratigrahān vā vihitān upeyāt ||
			69|| parallels: MBh05,029.021
  
 nyā dharma saṅ brāhmaṇa, maṅajya, mayajñā, maveh dānapuṇya, magləma atīrtha, amarahana, vikvaniṅ ayajñā, manaṅgapa dāna.

			base text:  
				dharmaś ca satyaṁ ca tapo damaś ca
				vimatsaritvaṁ hrīs titikṣānasūyā |
				yajñāś ca dānaṁ ca dhr̥tiḥ kṣamā ca
				mahāvratāni dvādaśa vai brāhmaṇasya ||
			70|| parallels: MBh05,043.012
  
 nyaṅ brata saṅ brāhmaṇa, rva-vlas kvehnya, pratyekanya, dharma, satya, tapa, dama, vimatsaritva, hrīh, titikṣā, anasūyā, yajña, dāna, dhr̥ti, kṣamā, nahan, pratyekanyan rva-vlas, dharma, satya, pagvanya, tapa ṅaranya śarīrasaṅśoṣaṇa, kapanasaniṅ śarīra, piharan, kuraṅana viṣaya, dama ṅaranya upaśama deniṅ tuturnya, vimatsaritva ṅarani hayva īrṣyā, hrīh ṅaraniṅ iraṅ, vruha riṅ iraṅ vih, titikṣā ṅaraniṅ hayva gə̄ṅ krodha, anasūyā ṅaraniṅ hayva doṣagrāhī, yajña magləm amūjā, dāna, maveha dānapuṇya, dhr̥ti ṅaraniṅ manēb āhniṅ, kṣamā ṅaraniṅ kə̄lan, nahan brata saṅ brāhmaṇa.

			base text:  
				adhītya vedān parisaṁstīrya cāgnīn
				iṣṭvā yajñaiḥ pālayitvā prajāś ca |
				bhr̥tyān bhr̥tvā jñātisambandhinaś ca
				dānaṁ dattvā kṣatriyaḥ svargam eti ||
			71|| parallels: MBh05,040.024
  
 kunəṅ ulaha saṅ kṣatriya, umajya saṅ hyaṅ veda, nitya agnihotrā, magavayaṅ yajña, rumakṣaṅ rāt, huniṅa riṅ vadva*, (msEdRV, om. msEdRV) tka riṅ kulagotra, maveha dāna, yapvan maṅkana, svargapada antukanira dlāha.

			base text:  
				vaiśyo ’dhītya brāhmaṇān kṣatriyād vā
				dhanaiḥ kāle saṁvibhajyāśritāṁś ca |
				tretā pūrvaṁ dhūmam āghrāya puṇyaṁ
				pretya svarge devasukhāni bhuṅkte ||
			72|| parallels: MBh05,040.025
  
 nihan ulaha saṅ vaiśya, maṅajya sira ri saṅ brāhmaṇa, ri saṅ kṣatriya kunəṅ, mvaṅ maveha dāna ri tkaniṅ dānakāla, riṅ śubhadivasa, dum-dumananira ta sakvehniṅ mamarāśraya ri sira, magləma amūjā riṅ saṅ hyaṅ tryagni, saṅ hyaṅ tryagni ṅaranira saṅ hyaṅ apuy tiga, pratyekanira, āhavanīya, gārhaspatya, citāgni, āhavanīya ṅaranira apuyniṅ asuruhan, rumatəṅ i pinaṅan, gārhaspatya ṅaranira apuyniṅ vinaraṅ, apan agni sākṣikā kramaniṅ vinaraṅ i kālaniṅ vivāha, citāgni ṅaranira apuyniṅ manunu śava, nahan ta saṅ hyaṅ tryagni ṅaranira, sira ta pūjān de saṅ vaiśya, ulahnira ika maṅkana, ya tumkākən sira riṅ svarga dlāha.

			base text:  
				brahma kṣatraṁ vaiśyavarṇaṁ ca śūdraḥ
				krameṇaitān nyāyataḥ pūjyamānaḥ |
				tuṣṭeṣv eteṣv avyatho dagdhapāpas
				tyaktvā dehaṁ siddhim iṣṭāṁl labheta ||
			73|| parallels: MBh05,040.026
  
 yapvan ulahaniṅ śūdra, bhaktya sumevā ri saṅ brāhmaṇa, ri saṅ kṣatriya, riṅ vaiśya, yathākrama juga, parituṣṭa saṅ tlun sinevakanya, hilaṅ ta pāpanya, siddha sakāryanya.

			base text:  
				rājā bhīrur brāhmaṇaḥ sarvabhakṣo
				vaiśyo ’nīhāvān hīnavarṇo ’lasaś ca |
				vidvān aśīlo vr̥ttahīnaḥ kulīnaḥ
				satyād bhraṣṭo brāhmaṇaḥ strī ca duṣṭā ||
			74|| parallels: MBh12,279.024
  
 hana pva maṅke kramanya, ratu vdi-vdi, brāhmaṇa sarvabhakṣa, vaiśya nirutsāha riṅ krayavikrayādikarma, śūdra aləməh sevaka riṅ saṅ trivarṇa, paṇḍita duśśīla, sujanma anasar riṅ maryādānya, brāhmaṇa tan satya, strī duṣṭa duśśīlā.

			base text:  
				rāgī muktaḥ pacamānaḥ svahetor
				mūrkho vaktā nr̥pahīnaṁ ca rāṣṭram |
				ete sarve śocyatāṁ yānti rājan
				yaś cāmuktaḥ snehahīnaḥ prajāsu ||
			75|| parallels: MBh12,279.025
  
 vaneh, vānaprasthādi, sāvakaniṅ mataki-taki kamokṣan, tātan hilaṅ rāganya, masuruhan maphala ry avaknya, svārtha kevala vih, inahakən patīrthana, panəmvana vara-varah, ndān mūrkha, tan panolih sukhāvasāna, kaḍatvan tan paratu, gr̥hastha tan māsih riṅ anak, tan huniṅa riṅ rāt kunəṅ, samaṅkana lvirniṅ kavlas-arəp, niyata vi panəmvanya hala.

			base text:  
				ārjavaṁ cānr̥śaṁsyaṁ ca damaś cendriyanigrahaḥ |
				eṣa sādhāraṇo dharmaś cāturvarṇye ’bravīn manuḥ ||
			76|| parallels: MSS_5248
  
 nyāṅ ulah pasādhāraṇan saṅ caturvarṇa, ārjava, si duga-duga bnər, ānr̥śaṅsya, tan nr̥śaṅsya, nr̥śaṅsya ṅaraniṅ ātmasukhapara, tan harimbavā ri laraniṅ len, yāvat mamuhara sukha ry avaknya, yatika nr̥śaṅsa ṅaranya, gatiniṅ tan maṅkana, ānr̥śaṅsya ṅaranika, dama, tumaṅguhana avaknya, indriyanigraha, humrəta indriya, nahan taṅ pravr̥tti pāt, pasādhāraṇan saṅ caturvarṇa, liṅ bhaṭāra manu.

			base text:  
				ahiṁsā satyavacanaṁ sarvabhūteṣu cārjavam |
				kṣamā caivāpramādaś ca yasyaite sa sukhī bhavet ||
			77|| parallels: MBh12,208.006
  
 nihan tmən-tmən iṅ yogya kavaśākna, ahiṅsā, satya, si tan kira-kira kahalanniṅ sarvaprāṇī, si klana, si tan palə-paləh, saṅ makadr̥bya ika kabeh, sira prasiddhaniṅ sukha ṅaranira.

			base text:  
				sarvaṁ jihmaṁ mr̥tyupadam ārjavaṁ brahmaṇaḥ padam |
				etāvān jñānaviṣayaḥ kiṁ pralāpaḥ kariṣyate ||
			78|| parallels: MBh12,080.020 MBh14,011.004
  
 apan yāvat si tan r̥ju, saṇḍānikaṅ pravr̥tti, niyata mr̥tyupada ika, tan paṅdadyakən kaləpasən, kunaṅ yan ārjava pagvan ikaṅ pravr̥tti, niyata brahmapada ika, mukti phala vih, maṅkana sarvadāyaniṅ hiḍəp, tan padon ikaṅ ujar adavā, ika ta pva vatvaniṅ hiḍəp.

			base text:  
				ānr̥śaṁsyaṁ paro dharmaḥ kṣamā ca paramaṁ balam |
				ātmajñānaṁ paraṁ jñānaṁ satyavrataṁ paraṁ vratam ||
			79|| parallels: MBh03,203.041 MBh12,316.012
  
 kunaṅ ikaṅ si tan nr̥śaṅsya, ya ika mukhyaniṅ dharma, yapvan si klan, prasiddhaniṅ kaśaktin ika, ika vruh ta amavāvakta, meṅəta ri savavanya, ṅuniveh vruh ta riṅ ātmatattva, ya ika paramārtha rahasyajñāna ṅaranya, kunaṅ vastuniṅ brata ṅaranya, si satya juga.

			base text:  
				kaṇṭakān kūpam agniṁ ca varjayanti sadā narāḥ |
				tathā nr̥śaṁsakarmāṇaṁ varjayanti narādhamam ||
			80|| parallels: MBh12,158.002
  
 nihan halaniṅ nr̥śaṅsa, tan kinonəṅan juga yan hana riṅ rāt, deniṅ vvaṅ adhama tuvi, tan kinahyunan ika, kadi kramanikaṅ vvaṅ sumiṅgahi rvi, sumur māti, apuy kunəṅ, maṅkana tikaṅ sarvajanan tumiṅhalakən ikaṅ vvaṅ nr̥śaṅsa.

			base text:  
				dānād damo viśiṣṭo hi dānam unnatikāraṇam |
				dātā kupyati no dāntas tasmād dānāt paro damaḥ ||
			81|| parallels: MBh13,074.014b*0368_01 MBh13,074.014cd
  
 nihan kottamaniṅ dama, dama ṅaraniṅ kopaśaman, makahetu meṅət, vruhta mituturi manahta, yatika ləvih saṅkeṅ dāna, ikaṅ dāna ṅaranya, kīrtti lavan uccapada, phalanika, ndān sor ika deniṅ dama, apan ika saṅ dātā, dadi sira tan pakadr̥byaṅ dama, kataman krodhādi, kunaṅ saṅ makadr̥byaṅ dama, niyatanya tan vipatha sira apan atutur, mataṅnyan ləvih taṅ dama saṅkeṅ dāna.

			base text:  
				nodakaklinnagātro hi snāta ity abhidhīyate |
				sa snāto yo damasnātaḥ sabāhyābhyantaraśuciḥ ||
			82|| parallels: MBh13,111.009
  
 lavan ta vaneh, tan ikaṅ atələs vinasəhan śarīranya, ktikaṅ madyus ṅaranya, kunaṅ ikaṅ prasiddhādyus ṅaranya, ika saṅ makadr̥byaṅ dama juga, saṅ sinaṅgah dānta, si tikādyus liṅ saṅ paṇḍita, śuci riṅ vāhyābhyantara.

			base text:  
				na hr̥ṣyati mahaty arthe vyasane ca na śocati |
				yo vā parimitaprajñaḥ sa dānta iti kīrttyate ||
			83|| parallels: MBh12,213.015
  
 nihan ta lakṣaṇaniṅ dānta, tar ləñōk, tan agiraṅ yan anəmu sukha, tan prihatin an katkan duhkha, enak ta vruhnira riṅ tattva, vənaṅ ta sira tumaṅguh i manahnira apan pakadr̥byaṅ dama, sira ta dānta ṅaranira.

			base text:  
				indriyāṇy eva tat sarvaṁ yat svarganarakāv ubhau |
				nigr̥hītanissr̥ṣṭāni svargāya narakāya ca ||
			84|| parallels: MSS_6059 MBh03,202.017
  
 nyaṅ pājara vaneh, indriya ikaṅ sinaṅgah svarganaraka, kramanya, yan kavaśa kahrətanya, ya ika sākṣāt svarga ṅaranya, yapvan tan kavaśa kahrətanya, sākṣāt naraka ika.

			base text:  
				jīvitaṁ sādhuvr̥ttaṁ ca yogakṣemaṁ balaṁ yaśaḥ |
				dharmam arthaṁ ca puṣṇāti nr̥ṇām indriyanigrahaḥ ||
			85|| parallels: unknown
  
 phalaniṅ kahrətaniṅ indriya, nihan, kadīrghāyuṣan, ulah rahayu, pagəhniṅ yoga, kaśaktin, yaśa, dharma, artha, yatika katmu ri kavaśaniṅ indriya.

			base text:  
				manasā trividhaṁ caiva vācā caiva caturvidham |
				kāyena trividhaṁ cāpi daśakarmapathāṁś caret ||
			86|| parallels: MBh13,013.002 MSS_9694
  
 hana karmapatha ṅaranya, kahrətaniṅ indriya, sapuluh kvehnya, ulahakna, kramanya, pravr̥ttyaniṅ manah sakarəṅ, tlu kvehnya, ulahaniṅ vāk, pāt, pravr̥ttyaniṅ kāya, tlu, piṇḍa sapuluh, pravr̥ttyaniṅ kāya, vāk, manah, keṅət.

			base text:  
				anabhidhyāṁ parasveṣu sarvasattveṣu cāruṣam |
				karmaṇāṁ phalam astīti trividhaṁ manasā caret ||
			87|| parallels: MBh13,013.005
  
 pravr̥ttyaniṅ manah rumuhun ajarakna, tlu kvehnya, pratyekanya, si tan eṅin adəṅkya ri dr̥byaniṅ  len, si tan krodha, riṅ sarvasattva, si mamituhva ri hananiṅ karmaphala, nahan taṅ tiga ulahaniṅ manah, kahrətaniṅ indriya ika.

			base text:  
				asatpralāpaṁ pāruṣyaṁ paiśunyam anr̥taṁ tathā |
				catvāri vācā rājendra na jalpen nānucintayet ||
			88|| parallels: MBh13,013.004 MSS_3678
  
 nyaṅ tan pravr̥ttyaniṅ vāk, pāt kvehnya, pratyekanya, ujar ahala, ujar aprəgas, ujar piśuna, ujar mithyā, nahan taṅ pāt siṅgahananiṅ vāk, tan ujarakna, tan aṅən-aṅənan, kojaranya.

			base text:  
				prāṇātipātaṁ stainyaṁ ca paradārānathāpi ca |
				trīṇi pāpāni kāyena sarvataḥ parivarjayet ||
			89|| parallels: MBh13,013.003
  
 nihan yaṅ tan ulahakna, sy amāti-māti maṅahal-ahal, si paradāra, nahan taṅ tlu tan ulahakna riṅ asiṅ riṅ parihāsa, riṅ āpatkāla, ri paṅipyan tuvi siṅgahana jugeka.

			base text:  
				kāyena manasā vācā yadabhīkṣṇaṁ niṣevyate |
				tad evāpaharaty enaṁ tasmāt kalyāṇam ācaret ||
			90|| parallels: MBh05,039.042
  
 apan ikaṅ kinatahvan ikaṅ vvaṅ, kolahanya, kāṅən-aṅənanya, kocapanya, ya juga bvat umalap ikaṅ vvaṅ,  jnək katahvan irika vih, mataṅnyan ikaṅ hayu atika ṅabhyāsan, riṅ kāya, vāk, manah.

			base text:  
				vāci karmaṇi citte ca durlabhaḥ saguṇo janaḥ |
				yasya tv evaṁvidhaṁ kāryaṁ sa janaḥ sarvadurlabhaḥ ||
			91|| parallels: unknown
  
 huvusnyan, durlabha ikaṅ saguṇa, riṅ kāya, vāk, manah, hana pva māṅkana, sira vkasniṅ durlabha, tan māṅkanya juga siran pinakevəh.

			base text:  
				manasā niścayaṁ kr̥tvā tato vācā vidhīyate |
				kriyate karmaṇā paścāt pradhānaṁ vai manas tataḥ ||
			92|| parallels: MBh03,278.027
  
 kunaṅ saṅkṣepanya, manah nimittaniṅ niścayajñāna, dadi pvaṅ niścayajñāna, lumkas taṅ ojar, lumkas taṅ mapravr̥tti, mataṅnyan manah ṅaranika pradhānan maṅkana.

			base text:  
				mano hi mūlaṁ sarveṣām indriyāṇāṁ pravartate |
				śubhāśubhāsv avasthāsu kāryaṁ tat suvyavasthitam ||
			93|| parallels: PSBh_1.9-101 Ram5.009.039
  
 apan ikaṅ manah ṅaranya, ya ika vitniṅ indriya, mapravr̥tti ta ya riṅ śubhāśubhakarma, mataṅnyan ikaṅ manah juga prihən kahrətanya sakarəṅ.

			base text:  
				dūragaṁ bahudhāgāmi prārthanāsaṁśayātmakam |
				manaḥ suniyataṁ yasya sa sukhī pretya ceha ca ||
			94|| parallels: MBh12,187.036 MBh12,224.034cd
  
 hihan ta kramanikaṅ manah, bhrānta luṅhā svabhāvanya, akveh inaṅən-aṅanya, dadi prārthana, dadi saṅśaya, pinakāvaknya, hana pva vvaṅ ikaṅ vənaṅ humrət manah, sira tika maṅgah amaṅgih sukha, maṅke riṅ paraloka vaneh.

			base text:  
				sarvaṁ paśyati cakṣuṣmān manoyuktena cakṣuṣā |
				manasi vyākule jāte paśyann api na paśyati ||
			95|| parallels: MBh12,180.016
  
 lavan tattvanikiṅ manah, nyaṅ mata vuvusənta, naṅ mulat riṅ sarvavastu, manah juga sahāyaniṅ mata nikān vulat, kunaṅ yan vyākula manahnya, tan ilu sumahāyeṅ mata, mulata tovi irikaṅ vastu, tan katon juga ya denika, apan manah ikaṅ vava rəṅə̄ ṅaranya, hiṅanyan pradhānaṅ manah kaliṅanika.

			base text:  
				straiṇasyāvācyadeśasya klinnanāḍīvraṇasya ca |
				abhede ’pi manobhedāj janaḥ prāyeṇa vañcyate ||
			96|| parallels: NpU_29
  
 nihan mara keṅətanta, hana ya avayavaniṅ strī, tan yogya vuvusən pradeśanya, rinahasya vih, mvaṅ hana ta kani atləs haṅuruvak, ika taṅ rinahasyanyaṅ strī, lavan ikaṅ kani, ndya pahinika, yan iṅət-iṅətən, ndān kabañcana jugaṅ vvaṅ denika, sumaṅgah ya dudū, makahetu vikalpaniṅ manah, hiṅanyan manah ikaṅ pradhāna ṅaranya.

			base text:  
				lālety udvijate loko vaktrāsava iti spr̥hā |
				pravañcyate janenātmā saṁjñāśabdaiḥ svayaṁkr̥taiḥ ||
			97|| parallels: MBh13,043.012d*0301_05
  
 lavan vaneh, hana ya mukhāsava ṅaranya, madya, matahapan, tutuk asilih, maṅkana rakva kvamanika saṅ kāmī mvaṅ kāminī, yan dələ̄un,  tan hana bhedanya lavan ilu, ya mukhāsava, ndān yan ilu paṅaraniṅ vvaṅ, elik ajəjəb ya, yapvan mukhāsava paṅaranya, harṣa ya, takarin umañcana avaknya, makasādhana ṅaran karikaṅ vvaṅ, an maṅkana, ikaṅ ṅaran gavenikaṅ vvaṅ ika, hiṅanyan aglis ikaṅ manah kaliṅanika.

			base text:  
				abhinneṣv api kāryeṣu bhidyate manasaḥ kriyā |
				anyathaiva stanaṁ putraś cintayaty anyathā patiḥ ||
			98|| parallels: MSS_2288
  
 tonən vaneh, tuṅgala tuvi ikaṅ vastu, dudū juga āgrahaniṅ savvaṅ-savvaṅ irika, vyaktinya, nāṅ susuniṅ ibu, dudū āptinikaṅ anak, an monəṅiṅ ibu, lavan āptinikaṅ bapa, hiṅanyan manah magave bheda.

			base text: The stanza is also attested in this form in a few brahmanical works. The same idea is expressed in Indische Sprüche 1343 = MSS_7451. 
				parivrāṭkāmukaśunām ekasyāṁ pramadātanau |
				kuṇapaḥ kāminī bhakṣyam iti tisro vikalpanaḥ ||
			99|| parallels: NagBhc_20
  
 nyaṅ dr̥ṣṭānta vaneh, nahan saṅ bhikṣuka brata parivrājaka, nahan yaṅ kāmuka, vvaṅ gə̄ṅ rāga sakta riṅ strī, nahan taṅ śr̥gāla, ika ta katiga, ya ta mulat iṅ strī, rahayu sasiki kapva dudū hāptinika katiga, vaṅke liṅ saṅ parivrājaka, apan eṅət riṅ anityatattva, liṅnikaṅ kāmuka strī, tka sih iki, kunaṅ liṅnikaṅ śr̥gāla, vastu surasa bhakṣya iki, arah vetnyan vikalpaniṅ manah tinūtniṅ vastubheda.

			base text: Indische Sprüche 4579 
				bhāvaśuddhir manuṣyasya vijñeyā sarvakarmasu |
				anyathā cumbyate kāntā bhāvena duhitānyathā ||
			100|| parallels: ŚārṅgadharaPaddhati_675
  
 lavan vaneh, eṅət juga kita, an śuddhiniṅ manah, nikaṅ vvaṅ tinūtniṅ pravr̥ttinya, riṅ asiṅ vastu, vyaktinya, nahan yaṅ bapa humarək i strīnya, muvah hinarəkanya ta anaknya, ndān dudū juga āptinyan ikānarəki ika kalih, āptinyan kapva harṣāndəlanya, hiṅanyan, manah kāraṇa riṅ kriyābheda.

			base text:  
				abhidhyāluḥ parasveṣu neha nāmutra nandati |
				tasmād abhidhyā santyājyā sarvadābhīpsatā sukham ||
			101|| parallels: MSS_2269
  
 hana ta maṅke kramanya, eṅin ri dr̥byaniṅ len, madəṅki ri sukhanya, ikaṅ vvaṅ maṅkana, yatika pisaniṅun, təmvaṅ sukha maṅke, riṅ paraloka tuvi, mataṅnyan aryakna ika, de saṅ mahyun laṅgəṅ anəmvaṅ sukha.

			base text:  
				sadā samāhitaṁ cittaṁ naro bhūteṣu dhārayet |
				nābhidhyāyen na spr̥hayen nābaddhaṁ cintayed asat ||
			102|| parallels: MBh12,208.008
  
 nyāyeki kadeyāknaniṅ vvaṅ, ikaṅ buddhi māsih riṅ sarvaprāṇī, yatika pagəhakna, hayva ta dəṅki, havya ta iṅin, hayva ta humayam-ayam ikaṅ vastu tan hana, vastu tan yukti kunəṅ, hayva ika inaṅən-aṅən.

			base text:  
				niyacchāyaccha saṁyaccha cendriyāṇi manas tathā |
				pratiṣedhyeṣv avadyeṣu durlabheṣv ahiteṣu ca ||
			103|| parallels: MBh12,105.046ef MBh12,105.047ab
  
 mataṅnya hrətən talyana, pagəhakna ta pva ikaṅ pañcendriya, lavan manah, hayva vineh mambahaṅ hinila-hila, vastu inupət, vastu durlabha, vastu tan panukheriṅ avasāna kunəṅ.

			base text:  
				yasyerṣyā paravitteṣu rūpe vīrye kulānvaye |
				sukhasaubhāgyasatkāre tasya vyādhir anantagaḥ ||
			104|| parallels: MBh05,034.040
  
 ikaṅ vvaṅ īrṣyā ri paḍanya janma tumon māsnya, rūpanya, vīryanya, kasujanmanya, sukhanya, kasubhaganya, kāləmanya, ya ta amuhara īrṣyā iriya, ikaṅ vvaṅ maṅkana kramanya, yatika prasiddhaniṅ saṅsāra ṅaranya, karakət laranya tan patamban.

			base text:  
				kṣamāvatām ayaṁ lokaḥ paralokaḥ kṣamāvatām |
				iha sammānam r̥cchanti paratra ca śubhāṁ gatim ||
			105|| parallels: MBh03,030.042
  
 nihan taṅ keṅət, ikiṅ sarvabhāva tka riṅ martyaloka, saṅ kṣamāvān makanu ika, kṣamāvān ṅaranira, saṅ klan upaśama, ika riṅ paraloka tuvi, hanunira tika apayāpan maṅke inastuti, pinūjā tinakvaṅan, sira deniṅ rāt, riṅ paraloka, uccapada katmu denira.

			base text:  
				nātaḥ śrīmattaraṁ kiñ cid anyat pathyataraṁ tathā |
				prabhaviṣṇor yathā tāta kṣamā sarvatra sarvadā ||
				106|| parallels: MBh05,039.045
  
 saṅkṣepanya, kṣamā ikaṅ paramārthaniṅ pinakadr̥bya, pinakamās-maṇiknika saṅ vənaṅ lumage śaktiniṅ indriya, nora luməvihana haləpnya, aṅhiṅ ya vkasniṅ pathya, pathya ṅaraniṅ pathādānapetah, tan panasar saṅke mārga yukti, maṅgah sādhana asiṅ parana, tan apilih riṅ kāla.

			base text:  
				yadi na syur manuṣyeṣu kṣamiṇaḥ pr̥thivīsamāḥ |
				na syāt sakhyaṁ manuṣyāṇāṁ krodhamūlo hi vigrahaḥ ||
				107|| parallels: MBh03,030.025
  
 apan ya tan hana saṅ kṣamāvān, saṅ kṣamāvān ṅaranira, tan pahi lavan saṅ hyaṅ pr̥thivī, riṅ kapva klan, an maṅkana, tan hana niyataniṅ pamitran, krodhātmaka avakiṅ sarvabhāva, kapva *tātukar (conj., tatukar msEdRV) niyatanya.

			base text:  
				yaḥ samutpatitaṁ krodhaṁ kṣamayaiva nirasyati |
				yathoragas tvacaṁ jīrṇāṁ sa vai puruṣa ucyate ||
			108|| parallels: MBh01,074.004
  
 hana pva sira vənaṅ maniṅgalakən krodha, makasādhanaṅ kṣamā, kadi kramaniṅ ulān tiṅgalakən limuṅsuṅanya, ri kapva tan valuyakna muvah, ika saṅ maṅkana sira tika mahābuddhi ṅaranira, maṅgah sinaṅgah vvaṅ.

			base text:  
				na śatravaḥ kṣayaṁ yānti yāvaj jīvam api ghnataḥ |
				krodhaṁ niyantuṁ yo veda tasya dveṣṭā na vidyate ||
			109|| parallels: SRKK_170 MBh12,095.009
  
 katuhvan, apan yadyapi vnaṅa ikaṅ vvaṅ ri musuhnya, tan kavadhan pātyana śatrunya, asiṅ kakrodhanya, sadavāni huripnya tah yan tūtakna gləṅnya tuvi, yaya juga tan həntyani musuhnika, kunəṅ prasiddhaniṅ tan pamusuh, saṅ vənaṅ humrət krodhanira juga.

			base text:  
				avyādhijaṁ kaṭukaṁ śīrṣarogaṁ
				yaśomuṣaṁ pāpaphalodayaṁ ca |
				satāṁ peyaṁ yan na pibanty asanto
				manyuṁ mahārāja piba praśāmya ||
			110|| parallels: MBh05,027.023 MSS_3448
  
 nyaṅ saṅ kiriman, hana ya ininum saṅ paṇḍita, maṅdani panas amuhara ṅəlu, tan lara iki pih, maṅilaṅakən yaśāpuhara pāpa tapva ya, tan ininum iki deniṅ sāmānyajana, saṅ uttamapuruṣa juga sira vənaṅ minum, sira tuhun śakti kaliṅanya, krodha ika maṅkana kramanya, yatika inumənta, kavaśāknanta sāktinya, rapvan, tmuṅ kopaśaman.

			base text:  
				ātmopamas tu bhūteṣu yo bhaved iha pūruṣaḥ |
				tyaktadaṇḍo jitakrodhaḥ sa pretya sukham edhate ||
			111|| parallels: MBh13,114.006 MBh12,066.030
  
 apayapan ikaṅ vvaṅ opaśama, tan pahi lavan avaknya ta pva ikaṅ sarvabhāva liṅnya arah harimbava, tātan paṅḍaṇḍa, tan kataman krodha, ya ika vyaktiniṅ sarvasukha, apan maṅken tmuṅ sukha, riṅ paraloka sukha tah tinmunya.

			base text:  
				jātavairas tu pūruṣo duḥkhaṁ svapiti sarvadā |
				anirvr̥tena manasā sa sarpa iva veśmani ||
			112|| parallels: MBh05,070.060
  
 kunaṅ ikaṅ vvaṅ aṅgə̄ṅ tukar, sadākālāduhkha ika saparanya, solahnya, riṅ paturvan tuvi, makanimitta, tan aṅgəhni hatinya, kadi kramaniṅ aturu riṅ umah mesi sarpa.

			base text:  
				āturasya kuto nidrā trastasyāmarṣitasya ca |
				arthaṁ cintayato vāpi kāmayānasya vā punaḥ ||
			113|| parallels: MBh10,004.021
  
 samaṅke mara tan enak turunya, pratyekanya, vvaṅ alara, vvaṅ atakut, vvaṅ hana kagləṅnya, vvaṅ umaṅən-aṅən sakāryanya, vvaṅ sarāga kunaṅ.

			base text:  
				akrodhanaḥ krodhanebhyo viśiṣṭas
				tathā titikṣur atitikṣor viśiṣṭaḥ |
				amānuṣebhyo mānuṣāś ca pradhānā
				vidvāṁs tathaivāviduṣaḥ pradhānaḥ ||
			114|| parallels: MSS_0122 MBh01,082.006
  
 saṅkṣepanya, lvih ikaṅ vvaṅ maṅavaśākna krodha, saṅke kinavaśākniṅ krodha, mon pakalvih juga anugrahaṇa vīryādi tuvi, maṅkana ikaṅ klan, lvih ika saṅkeṅ tan klan, yadyapin maṅkana kalvihnya, maṅkana mānuṣajanma, lvih jugeka saṅkeṅ tan mānuṣa, mon lvih riṅ bhogopabhogādi, maṅkana saṅ paṇḍita, lvih sira saṅkeṅ tan paṇḍita, yadyapin samr̥dhya riṅ dhanadhānyādi.

			base text:  
				yat krodhano yajati yad dadāti
				yad vā tapas tapati yaj juhoti |
				vaivasvatas tad dharaty asya sarvaṁ
				vr̥thā śramo bhavati krodhanasya ||
			115|| parallels: MBh12,288.027
  
 apan ikaṅ vvaṅ kakavaśā deniṅ krodhanya, salvirniṅ pinūjākənya, sāvakaniṅ pavehnya dāna, salvirniṅ tapanya, salvirniṅ hinomakənya, ika ta kabeh bhaṭāra yama sira umalap phalanika, tan paphala iriya, tvas ṅhel, mataṅnyat kavaśākna taṅ krodha.

			base text:  
				nityaṁ krodhāt tapo rakṣec chriyaṁ rakṣec ca matsarāt |
				vidyāṁ mānāvamānābhyām ātmānaṁ tu pramādataḥ ||
			116|| parallels: MBh03,203.040 MBh12,182.010 MBh12,316.011
  
 nihan taṅ kayatnākna, ikaṅ tapa rakṣan, makasādhana kapaḍəmaniṅ krodha ika, kunəṅ hyaṅ śrī, paḍəmniṅ īrṣyā paṅrakṣa ri sira, kunəṅ saṅ hyaṅ aji, paḍəmniṅ ahaṅkāra mvaṅ avamāna paṅrakṣa ri sira, yapvan karakṣanyāvakta, si tan pramāda sādhana irika.

			base text:  
				krodho vaivasvato mr̥tyus tr̥ṣṇā vaitaraṇī nadī |
				vidyā kāmadughā dhenuḥ santoṣo nandanaṁ vanam ||
			117|| parallels: Cāṇakyanīti_08.14 Śukasaptati_??
  
 lavan ta vaneh, ikiṅ krodha sinaṅgah mr̥tyu ṅaranya, maṅkana ikiṅ tr̥ṣnā, ya ika lvah vaitariṇī ṅaranya, atyanta bībhatsa, durgama tovi, atyanta riṅ tīs, atyanta riṅ panas vvainya, ikiṅ tr̥ṣnā ta vastuniṅ vaitariṇī ṅaranya, kunəṅ saṅ hyaṅ aji, saṅ hyaṅ rahasyajñāna, sira ləmbu mamətvakən sakahyun, kunaṅ ikaṅ kasantoṣan, ya ika nandanavana ṅaranya, taman riṅ indraloka, ikaṅ nandanavana ṅaranya, atyanta ri konaṅ-unaṅ.

			base text:  
				kruddhaḥ pāpāni kurute kruddho hanyād gurūn api |
				kruddhaḥ paruṣayā vācā naraḥ sādhūn api kṣipet ||
			118|| parallels: MBh03,030.004Pancarthabhasya01.09.205
  
 kunaṅ ikaṅ vvaṅ kakavaśā deniṅ krodhanya, niyata gumave ulah pāpa, makāntaṅ vənaṅ amātyani guru, vənaṅ ta ya tumiraskāra saṅ sādhu, tumke sira paruṣavacana.

			base text:  
				vācyāvācyaṁ prakupito na vijānāti karhi cit |
				nākāryam asti kruddhasya nāvācyaṁ vidyate kva cit ||
			119|| parallels: MBh03,030.005
  
 lavan lvirniṅ kakavaśā deniṅ *krodha (msEdRV, krādha msEdRV), tan vruh juga ya ri salah-knaniṅ ujar, tātan vruh ya riṅ ulah laraṅan, lavan adharma, vənaṅ umujarakən ikaṅ tan yukti vuvusakna.

			base text:  
				krodhaḥ śatruḥ śarīrastho manuṣyāṇāṁ narottama |
				yaḥ krodhalobhau tyajati sa loke pūjyatām iyāt ||
			120|| parallels: MBh03,197.031
  
 paramārthanikaṅ krodha ṅaranya, musuh ṅke riṅ śarīra juga ya, hana pva sira tumiṅgalakən ikaṅ krodha, sira ta kinatvaṅan, inaləm, pinūjā an haneṅ rāt.

			base text:  
				devatāsu viśeṣeṇa rājasu brāhmaṇeṣu ca |
				niyantavyo bhavet krodho bālavr̥ddhātureṣu ca ||
			121|| parallels: MBh05,038.027IndSpr2973
  
 riṅ maṅke taṅ krodha prihan tmən kahrətanya, lvirnya, riṅ devatā, riṅ saṅ prabhu, riṅ saṅ brāhmaṇa, riṅ rare kunaṅ, ikaṅ sḍəṅ muṇḍu, riṅ vvaṅ atuha *kunaṅ (msEdA, kunəṅ msEdRV), irikaṁ tlas lilu, vvaṅ alara kunaṅ, i samaṅkana ikaṅ krodha prihən tmən kahrətanya.

			base text:  
				dharmārthahetoḥ kṣamatas titikṣoḥ śāntir uttamā |
				lokasaṁgrahaṇārthaṁ vai sa tu dhairyeṇa labhyate ||
			122|| parallels: MBh12,156.016
  
 lavan vaneh, ika saṅ klan riṅ panas-tīs, riṅ kasiddhaniṅ dharma, artha, klan ta sira ri hala-hayuniṅ ujar, katmu ta paḍəmniṅ krodha denira, makanimitta kadhīranira, kākarṣaṇa ikaṅ loka denira.

			base text:  
				nāstikyaṁ vedanindāṁ ca devatānāṁ ca kutsanam |
				dveṣaṁ daMBhaṁ ca mānaṁ ca krodhaṁ taikṣṇyaṁ ca varjayet ||
			123|| parallels: MBh13,107.060 14,096.015d@004_2537-2538
  
 nihan ta *prakāraniṅ (em., prakāra, niṅ msEdRV) aryakna, lvirnya, si tan pamituhu ri hananiṅ paraloka, lavan phalaniṅ śubhāśubhakarma, kanindān saṅ hyaṅ veda, kanindāniṅ devatā, īrṣyā, si pūjyan māvak, si ahaṅkāra, krodha, panas-bhāra, rəṅə̄-rəṅə̄n, samaṅkanaṅ aryakna, dohakna saṅkeṅ manah.

			base text:  
				sandigdhe ’pi pare loke tyājyam evāśubhaṁ budhaiḥ |
				yadi nāsti tataḥ kiṁ syād asti cen nāstiko hataḥ ||
			124|| parallels: Tantrāloka_06.20
  
 yadyapin saṅśayā ktaṅ vvaṅ ri hananiṅ paraloka, mvaṅ phalaniṅ śubhāśubhakarma, tathāpin maṅkana, aryakna juga ikaṅ aśubhakarma, liṅ saṅ hyaṅ āgama, siṅgahana ikaṅ karma senuhutakən saṅ paṇḍita, ləñoka pva rakva saṅ paṇḍita, advā saṅ hyaṅ āgama, ri hananiṅ svarganaraka, tan paphala ikaṅ śubhāśubhakarma, tan hana tah kocivaniṅ umituhu varah saṅ paṇḍita, sumiṅgahanaṅ aśubhapravr̥tti liṅ saṅ hyaṅ āgama, apagəh pva saṅ hyaṅ āgama, niyata maphalaniṅ śubhāśubhakarma, ndah hilaṅ nāstikāvas, kakləman ya riṅ niraya.

			base text:  
				na dr̥ṣṭapūrvaṁ pratyakṣaṁ paralokaṁ vidur budhāḥ |
				āgamāṁs tv anatikramya śraddhātavyaṁ vijānatā ||
			125|| parallels: MBh12,028.041
  
 tan pratyakṣa kta paṅavruh saṅ paṇḍita ri hananiṅ paraloka, svarganaraka, kunəṅ apan *apagəh (em., apəgah msEdRV) saṅ hyaṅ āgama pinramāṇāknira, mataṅnyan pratyakṣa lvirniṅ vruhnira.

			base text:  
				aprāmāṇyaṁ ca vedānāṁ śāstrāṇāṁ cātilaṅghanam |
				sarvatra cānavasthānam etan nāśanam ātmanaḥ ||
			126|| parallels: MBh12,080.018 MBh13,037.011
  
 lavan ta vaneh, yan tan pramāṇākna varah saṅ hyaṅ veda, tan pituhun varah saṅ hyaṅ dharmaśāstra kunəṅ, mvaṅ tan tūtakna pakṣa saṅ hyaṅ āgama, niyata hilaṅniṅ ātma, punarbhāva valuy-valuy riṅ saṅsāra.

			base text:  
				nāstikaṁ bhinnamaryādaṁ kūle vātam iva sthitam |
				vāmataḥ kuru viśrabdhaṁ naraṁ reṇum ivoddhatam ||
			127|| parallels: MBh12,309.015
  
 hana mara vvaṅ nāstika, tan pamituhu ri hananiṅ śubhāśubhakarmaphala, umambah ikaṅ senuhutakən saṅ hyaṅ āgama, yadyapin asgəha ya ri kita tuvi, dohana juga ya, hayva kita tṅən iriya, apan tan hana pahinya lavan aṅin adrəs ri piṅgiriṅ lvah, rūpaniṅ basa manūb anibākna, hanan kadi lbu mlək rūpaniṅ niyata malit anamāla.

			
			base text:  
				ye nāstikā niṣkriyāś ca guruśāstrātilaṅghinaḥ |
				vihiṁsakā durācārās te bhavanti gatāyuṣaḥ ||
			128|| parallels: MBh13,107.011
  
 apan ikaṅ vvaṅ nāstika, vvaṅ niṣtriya kunaṅ, niṣtriya ṅaraniṅ vvaṅ tan paniddhākən trivargga, vvaṅ tan pamisiṅgih rasa saṅ hyaṅ āgama, vara-varah saṅ guru kunəṅ, vvaṅ hiṅsaka pravr̥tti kunəṅ, vvaṅ durācāra kunəṅ, ika ta vvaṅ maṅkana kramanya, ya ika māti ṅaranya.

			base text:  
				aihalaukikamīhante māṁsaśonitavardhanāḥ |
				pāralaukikakr̥tyeṣu prasuptā bhr̥śanāstikāḥ ||
			129|| parallels: MBh03,186.042 MBh12,309.009
  
 nihan ta krama nikaṅ nāstika, kevalāvaknya juga iniṅunya, yatna ri vrəddhyaniṅ rah dagiṅnya, dāsiṅ pravr̥tti maphala maṅke linkasakanya, kunaṅ ikaṅ pravr̥tti  maphala svarggāvavargga dlāha, aturu ya irika, tan vava rəṅəh vih.

			base text:  
				dve karmaṇī naraḥ kurvanniha loke mahīyate |
				abruvanparuṣaṁ kiñcidasato nārthayaṁstathā ||
			130|| parallels: MBh05,033.050
  
 kunaṅ liṅmami, rva ikaṅ ulah nimittaniṅ vvaṅ inastuti, lvirnya, ikaṅ pisaniṅu mujarannaṅ paruṣavacana, ikaṅ pisaniṅu kumirakiraṅ ulah tanyukti kunaṅ, samaṅkana ikaṅ vvaṅ pinūjin haneṅ rāt.

			base text: 
				saṁyagalpaṁ ca vaktavyamavikṣiptena cetasi |
				vākprabandho hi saṁrāgādvirāgādvā bhavedasana||
			131|| parallels: MBh???
  
 ika taṅ ujarakna, rahayva ta ya, hayva ta vinistārākən, hayva hyun-hyun kavarjana aṅucap, apan ikaṅ ujar yan jambat, hanaṅ karṣa, hana ilik pinuharanya, tan rahayu ta ṅaranika.

			base text:  
				abhyāvahati kalyāṇaṁ vividhaṁ vāksubhāṣitā |
				saiva durbhāṣitā puṁsāmanarthāyopapadyate ||
			132|| parallels: MBh05,034.074
  
 apan ikaṅ ujar yan rahayu, rahayu ta kojaranya, tan tuṅgal ikaṅ sukha kapuhara denya, yadyapin rahayu tovi, yan tan rahayu kojaranya, irikaṅ umujarakənya tuvi, pvan pamuhara lara.

			base text:  
				vāksāyakā vadanānniṣpatanti yairāhataḥ śocati ratryāhani |
				spr̥śya vā marmasu te patanti tasmāddhīro nāvasr̥jetpareṣu ||
			133|| parallels: MBh01,082.011 MBh05,034.077 MBh12,288.009 MBh13,107.057
  
 ikaṅ ujar ahal tan pahi lavan hru, soṅkabnya sakatəmpuhan denya juga alara, rəsəp ri hati, tātan kneṅ paṅan turu ri rahina vṅi ikaṅ vvaṅ denya, mataṅnyat tan inujarakən ika de saṅ dhīra puruṣa, saṅa ahniṅ mānəb manahnira. 

			base text:  
				marmānyasthīni hr̥dayaṁ tathāsūn ghorā vāco nirdahantīha puṁsām |
				tasmādvācaṁ rucatīntīkṣṇarūpaṁ dharmārāmo antyaśo varjayettām ||
			134|| parallels: MBh05,036.007
  
 nihan ta denyāṅlare, rəsəp riṅ prāṇa, susuk ri hati, tkeṅ tahulan, mataṅnyan aryyakna ika de saṅ dhārmmika.

			base text:  
				saṁrohati śanairviddhaṁ vanaṁ paraśunā hatam |
				vācā duruktaṁ bībhatsaṁ na saṁrohati tatkṣatam ||
			135|| parallels: MBh05,034.075MBh05,034.075
  
 apan ikaṅ alas, binabad pinaharadin, tumuvuh niyatanika pūrṇna muvah, kunaṅ ikaṅ manah linaraniṅ ujar alarāhala, tan tuvuh ika, kaliṅanya, tan panuvuhakən buddhiṅ ujarahala.

			base text:  
				hīnāṅganatiriktāṅgānvidyāhīnānvigarhitāna|
				rūpadraviṇahīnāṁśca sattvahnaṁśca nākṣipeta||
			136|| parallels: MBh13,107.059
  
 nyaṅ inilagakən, hana vvaṅ vikāra, kuraṅ lvih avayavanya, tan vruh maṅaji kunaṅ, vvaṅ durbhāga, durbala inupət kunaṅ, vvaṅ ahala, vvaṅ tan pamās, vvaṅ mūḍa, vvaṅ vdi-vdi kunaṅ, yatika tan kiraskārān tanuyan, pāvakniṅ pāruṣya aṅujar maṅkana.

			base text:  
				nākrośamicchenna mr̥ṣā vadecca na paiśunyaṁ janavādaṁ na kuryāta|
				satyavrato mitabhāṣo pramattasty avāgdvāramupaiti guptim ||
			137|| parallels: MBh12,261.024
  
 mataṅnyan maṅke saṅ mahāpaṅḍita, saṅ makabrataṅ kasatyan, tan paṅuman-uman, tan pagavai vaiśunya, tan paṅupat, ṅuniveh tan mrəṣāvāda, yakna juga sira amihəri ujarnira, rumakṣa halaniṅ len.

			base text:  
				pratyakṣaṁ guṇavādī yaḥ parokṣe tu vinindakaḥ |
				sa mānavaḥ śvavalloke naṣṭalokaparāyaṇaḥ ||
			138|| parallels: MBh12,115.011
  
 kunaṅ ikaṅ vvaṅ maṅke kramanya, yan ri harəp yan paṅaləm, aṅupət yan ri vuri, ya ika crol ṅaranya, n haneṅ rāt, dūran təmvaṅ hayu riṅ ihatra parakra.

			base text:  
				na vācyaḥ parivādo vai na śrotavyaḥ kadācana |
				karṇau vāpi pidhātavyau gantavyaṁ va tato’nyataḥ ||
			139|| parallels: MBh12,130.012
  
 mataṅnyat tan ujarakna juga kopətaniṅ len, tan rəṅən, tukupanaṅ taliṅa, mūra kunəṅ.

			base text:  
				satyadharmacyutātpuṁsaḥ kruddhādāśīvisādiva |
				nāstikoaḥpyudvijeteha janaḥ kiṁ punarāstikaḥ ||
			140|| parallels: MBh01,069.015
  
 ikaṅ vvaṅ nāstika tuvi, atakut juga ya riṅ vvaṅ mithya, vvaṅ gə̄ṅ krodha, katulvan apa tan pahi mvaṅ sarppa ikaṅ vvaṅ maṅkana, hayva ta vinuvus saṅ dhārmika.

			base text:  
				satyam[sampādyatām] amr̥taṁ caiva mr̥tyuśca dvayaṁ dehe pratiṣṭhitam |
				mr̥tyurāpadyate mohātsatyenāpadyate’mr̥tam ||
			141|| parallels: MBh12,169.028
  
 tan madoh marikaṅ viṣa, mvaṅ amrəta, ṅke riṅ śarīra kahananya, kramanya, yan apuṅguṅ ikaṅ vvaṅ jnək riṅ adharma, viṣa katmu denya, yapvan atguh riṅ kasatyan, mapagəh riṅ dharma, katmuṅ amrəta.

			base text:  
				na yajñāḥ phaladānāni niyamāstāryantii hi |
				yathā satyaṁ paraṁ loke puruṣaṁ puruṣarṣabha ||
			142|| parallels: MBh12,192.061
  
 nihan ta kottamaniṅ kasatyan, nāṅ yajña, nāṅ dāna, nāṅ brata, kapva vənaṅ  ika maṅəntasakən, sor tika deniṅ kasatyan, riṅ kapva aṅəntasakən.

			base text:  
				brāhmaṇo vā manuṣyāṇāmādityo vāpi tejasām |
				śiro vā sarvagātrāṇāṁ dharmāṇāṁ satyamuttamam ||
			143|| parallels: MBh???
  
 yan riṅ janma mānuṣa, brāhmaṇa sira lvih, kunəṅ yan riṅ teja, saṅ hyaṅ āditya sira lvih, yan riṅ avayava, nāṅ pāṇipādādi, hulu ikaṅ viśeṣa, yapvan riṅ dharma, ṅhiṅ kasatyan viśeṣa.

			base text: 
				yaḥ parārthe’paharati svāṁ vācaṁ puruṣādhamaḥ |
				ātmārthaṁ kiṁ na kuryātsa pāpanarakānibhāryaḥ ||
			144|| parallels: MBh???
  
 hana ta vvaṅ ujar makaphala laraniṅ para, umakusāra siddhaniṅ kāryyaniṅ para kunaṅ, ndān mithyā ya, ikaṅ vvaṅ maṅkana kramanya, tan atakut riṅ naraka ika, ta kārin pagavayakēn avaknya kapāpan ṅaranika, apan ikaṅ para prasiddhaniṅ mukti kapāpanya, saṅkṣepanika, tan ujaraknaṅ ujar maṅkana.

			base text:  
				satyāṁ vācamahiṁsāṁ ca vadedaparivādinīm |
				kalyopetāmaparuṣāmanr̥śaṁsāmapaiśunām ||
			145|| parallels: MBh12,208.009
  
 kunəṅ lvir iṅujarakna nihan, satya ta ya, hayva ta ya makāvak hiṅsā, hayva makāvak upət, titāvasāna ta ya, hayva ta pāruṣya, hayva kaslatan gləṅ, hayva nrəśaṅsa, hayva paiśunya, maṅkana lvirniṅ tan yogya ujarakna.

			base text: 
				dr̥ṣṭānubhūtamarthaṁ yaḥ pr̥ṣṭo na vinigūhate |
				yathābhūtaṁ pravāditvātītyetatsatyalakṣaṇam ||
			146|| parallels: MBh???
  
 nihan lakṣaṇaniṅ satya, hana ya tinañan tātan pavuni, mājar ta ya, yathābhūta, torasi ikaṅ saka pruhnya, pravr̥ttinya ikaṅ maṅkana, yatika lakṣaṇaniṅ kasatyan.

			base text:  
				na tathyavacanaṁ satyaṁ nātathyavacanaṁ mr̥ṣā |
				yadbhūtahitamatyarthaṁ tatsatyamitaraṁ mr̥ṣā ||
			147|| parallels: MBh03,203.042 MBh12,316.013
  
 kunəṅ paramārthanya nihan, tan ikaṅ ujar advā ktikaṅ mithyā ṅaranya, tan ikaṅ si tuhu satya ṅaranya, kunəṅ prasiddhanya, mon mithyā ikaṅ ujar, thər maṅde hita juga, magave sukhāvasāna riṅ sarvabhāva, ya satya ṅaranika, mon yathābhūta tovi, yan tan paṅde sukhāvasāna riṅ sarvabhāva, mithyā ṅaranika.

			base text: 
				dharmārthakāmamokṣāṇāṁ prāṇāḥ saṁsthitihetavaḥ |
				tānnighnatā kiṁ na hataṁ rakṣā bhūtahitārthā ca ||
			148|| parallels: MBh???
  
 mataṅnyan prihən tikaṅ bhūtahita, hayva tan māsih riṅ sarvaprāṇī, apan ikaṅ prāṇa ṅaranya, ya ika nimittaniṅ kapagəhan ikaṅ caturvarga, nāṅ dharma, artha, kāma, mokṣa, hana pva maṅilaṅakən prāṇa, ndya ta tan hilaṅ denika, maṅkana ikaṅ rumakṣa riṅ bhūtahita, ya ta mamagəhakən caturvarga ṅaranya, abhūtahita ṅaranikaṅ tan karakṣa denya.

			base text:  
				ahiṁsā[sampādyatām] jivitaṁ yaḥ svayaṁ hīcchetkathaṁ so’nyaṁ praghātayeta|
				yadyadātmana iccheta tatparasyāpi cintayeta||
			149|| parallels: MBh12,251.021
  
 apan ikaṅ vvaṅ nahat ri huripnya, apa nimitta nikan paṅlilaṅakən prāṇaniṅ len, ika tātan harimbavā kta ya, ikaṅ sanukhanaryyavaknya, ya ta aṅen-aṅenənya, riṅ len.

			base text: 
				yasyānte śvāpi caraṇau kurute mūrdhanya śaṅkitaḥ |
				sa kāyaḥ parapīḍanairdhāryata iti ko naraḥ ||
			150|| parallels: MBh???
  
 lavan ya vaneh, ikaṅ śarīra ṅaranya, anitya pinakasvabhāvanya, tan lanā, apan ri pātinya, tan pamūlya ya, mastakanya tuvi linaṅkahaniṅ śrəgāla, an maṅkana tattvanya, aparan ta rakva ya, iṅuni makasādhanaṅ parapīḍā, ndya ta yogyanika.

			base text: 
				kr̥mayo bhasmaviṣṭā vā niṣṭhā yasyedr̥śī bhaveta|
				kāyo’yaṁ pālayaṁ pīḍya yatk? paripālyate ||
			151|| parallels: MBh???
  
 nihan marāvasthānikiṅ śarīra, pilih hulər, pilih havu, pilih purīṣa tmahanya, an maṅkana, rakṣanta rakva ya iṅun, makasādhanaṅ parapīḍā, apa ta nimittanya.

			base text: 
				gacchatastiṣṭhato vāpi jāgrataḥ svapato’pi na |
				phalaṁ bhūtahitārthāya tatpaśoriva ceṣṭitam ||
			152|| parallels: MBh???
  
 saṅkṣepanya, bhūtahita tikaṅ ulaha, apan ikaṅ vvaṅ lumaku, aluṅguh, ataṅhi, maturu kunəṅ, ndātan pakaphalaṅ bhūtahita, tan hana pahiniṅ pravr̥ttinya lavan ulah iṅ paśu.

			base text: 
				ekaṁ sūte mr̥gāriṇī bahūnsūte vr̥kī sutāna|
				uttāraḥ pralayaṁ yānti nādyamānāḥ kathañcana ||
			153|| parallels: MBh???
  
 nihan pājara sakarəṅ nāṅ kidaṅ, sakatuṅgal denika mānak, kunaṅ ikaṅ srəgāla, mānak ika sakapitu nəm, kaliṅanika, riṅ nəm pitu, tan ahurip ika kabeh, apan ikaṅ amaṅan, upalakṣaṇa riṅ makāryya riṅ hala, ya ika kagə̄ṅaniṅ vighka, kunaṅ ikaṅ pinaṅan, salvirniṅ kināryya riṅ hala, taha ika.

			base text: 
				vadhabandhaparikleśānprāṇino na karoti yaḥ |
				sa sarvasya hitaṁ prepsuḥ sukhamatyantamaśnute ||
			154|| parallels: ma.su. 7412
  
 hana mara vvaṅ maṅke kramanya, tapvan pagave parikleśa riṅ prāṇī, tan paṅapusi, tan pamāti, kevala sānukana riṅ prāṇī tapva ginavenya, ya ika sinaṅgah amaṅgih paramasukha ṅaranya.

			base text: 
				yaccintayati yadyāti ratiṁ badhnāti yatra ca |
				tathā cāpnotyayatnena prāṇino na hinasti yaḥ ||
			155|| parallels: MBh???
  
 kunəṅ phalanya nihan, ikaṅ vvaṅ tan pamāti-mātin, haneṅ rāt, senaṅən-aṅənya, sapinaranya, sakahyunya yatika sulabha katmu denya, tanulihnya kasakitan.

			base text:  
				rūpamavyaṅgatāmāyuḥ pūrṇaṁ prajñaṁ cauryaṁ smr̥tim |
				prāptukāmairnarairhiṁsā varjanīyā kr̥tātmabhiḥ ||
			156|| parallels: MBh???
  
 kaliṅanya, yan kalituhayvan sādhyanta, paripūrṇna mardya vikāra kunəṅ, kadīrghāyuṣan kunəṅ, athavā kaprajñān, kaśūran, kaśaktin, tutur laṅgəṅ kunəṅ, ikaṅ hiṅsāpravr̥tti hayva ginavayakən.

			base text:  
				abhayaṁ sarvabhūtebhyo yo dadāti dayāparaḥ |
				abhayaṁ tasya bhūtāni dadatīha na saṁśayaḥ ||
			157|| parallels: MBh13,117.022
  
 lavan vaneh, ikaṅ vvaṅ umehakəniṅ abhaya, abhaya ṅaranya, tayaniṅ vdi, ya ta vinehakənya riṅ sarvabhāva, vetniṅ gə̄ṅnyāsihnya, sinuval riṅ abhaya ika, deniṅ sarvabhāva, riṅ ihatra paratra.

			base text:  
				sarvasattveṣu yaddhānamekasattve ca yā dayā |
				sarvasattvapradānāddhi dayaikā ca viśiṣyate ||
				158|| parallels: MBh???
  
 apan ikaṅ dānapuṇya riṅ sarvabhāva, lavan māsihapuṇya hurip riṅ prāṇī sasiki, yan tahilan gati nika kālih, lvih tmən rakva bhāranikaṅ puṇya hurup riṅ prāṇī sasiki.

			base text:  
				na hi prāṇātpriyataraṁ loke kiñcana vidyate |
				tasmāddayā naraḥ kuryādyathātmani tathā pare ||
				159|| parallels: MBh13,117.011
  
 apan tan hana lviha saṅkeṅ prāṇa ṅaranya, ṅhiṅ hurip mūlya riṅ triloka, mataṅnyan māsiha juga ṅvaṅ, sāsih niṅvaṅ māvak, maṅkana asihaniṅvaṅ riṅ len. 

			base text:  
				akrodhanaḥ satyavādī bhūtānāmavihiṁsakaḥ |
				anasūyaḥ sadācāro dīrghamāyuravāpnuyāta||
				160|| parallels: MBh13,107.014
  
 hana maṅke kramanya, tan kataman krodha, apagəh riṅ kasatyan, tātan pamāti-māti, tan doṣagrāhī, tuvi śuddhāsāra, samaṅkana kramanira, kadīrghāyuṣan pinaṅguḥnira dlāha, adyāpi maṅke tuvi.

			base text:  
				dauṣkulā vyādhibahulā durācārāḥ prahāriṇaḥ |
				bhavantyalpāyuṣaḥ pāpā rodukā kaśmalodayāta||
				161|| parallels: MBh03,181.020 ma.su. 123
  
 kunəṅ tikaṅ vvaṅ maṅke kramanya, maṅjanma riṅ vvaṅ kaśmala, vyādhi ta ya, durācāra, hiṅsāpravr̥tti, alpāyuṣa, dumeh ya maṅkana, krurakarmma ṅūni riṅ pūrvva janmanya kaliṅanika.

			base text:  
				astenyam[sampādyatām] ye dhanāny apakarṣanti narāḥ svabalamāśritāḥ |
				na hareddharmakāmaṁ ca pramuṣanti na saṁśayaḥ ||
				162|| parallels: MBh05,070.024
  
 yapvan maṅke kramanikaṅ vvaṅ, aṅalap māsniṅ mamās, makapaṅhaḍa kaśaktinya, kvehniṅ hambanya, tātan māsnika juga inalapnika, apa pva dharma, artha, kāma, nika milu kālap denika.

			base text:  
				āharankasyaciddravyaṁ yo naraḥ sukhamāvaseta|
				sarvataḥ śaṅkitaḥ steno mr̥go grāmamivāgataḥ ||
				163|| parallels: MBh12,251.015 5.7.24
  
 kunaṅ ika vvaṅ tapvan hana pva inalapnya, dr̥byaniṅ asiṅ-asiṅ, ya ika vastuniṅ tan hana katakutnya, līlāsiṅ saparanya, kunaṅ ikaṅ maliṅ ṅaranya, sakvanyan sarvasaṅśaya iriya, nihan paḍanyanika kramaniṅ mrəga mara riṅ grāma.

			base text:  
				trīṇyeva ca dhanānyāhuḥ puruṣasyottamavratāḥ |
				na druhyāccaiva dayācca satyaṁ caiva sadā vadeta||
				164|| parallels: MBh03,198.089
  
 tlunikaṅ prasiddha dr̥bya, māsmaṇik, ṅaranya, liṅ saṅ paṅḍita, pratyekanya, si tan mahyun mamātya-mātyani, si tan drohi, si mujaraknaṅ satya, nahan taṅ dr̥bya vastuniṅ mūhya, liṅ saṅ mahāpuruṣa.

			base text:  
				duḥkhine bandhuvargāya suhr̥de saṁśritāya ca |
				yā nābhidruhyata vr̥ttiḥ sā kr̥pātigarīyasī ||
				165|| parallels: MBh???
  apan ikaṅ ulah manuluṅ riṅ kadaṅvargga, katnan lara prihati, yaniṅ mitra kunəṅ, an riṅ mamarāśraya, ya ika krəpā ṅaranya, vkasiṅ inuttama ika.

			base text:  
				paradāra[sampādyatām] paradārā na gantavyāḥ sarvavarṇeṣu karhicita|
				na hīdr̥śamanāyuṣmaṁ yathānyastrīniṣevanam ||
				166|| parallels: MBh13,107.020
  
 ikaṅ kaparadārān, sarvadāni tan ulahakna ika, hayva aṅulalakən asiṅ amuhara alpāyuṣa.

			base text:  
				tatprājñe vinītena jñānavijñānavedinā |
				nāyuṣkāmena sevyāḥ syurmanasāpi parastriyaḥ ||
				167|| parallels: MBh???
  
 ya ta mataṅnya, saṅ prājña, saṅ suśīla, saṅ vruh riṅ parijñāna, saṅ ahyun dirghyāyuṣa, tar lamba-lambān juga sira, maṅən-aṅənaṅ kaparadārān.

			base text:  
				tadeva saṁsparśasukhaṁ saiva cānte viḍambanā |
				svāsu cānyāsu ca strīṣu parastrīṣvatha ko guṇaḥ ||
				168|| parallels: MBh???
  
 lavan ta vih ikaṅ sukhaniṅ aharas mvaṅ strīniṅ vaṅ, yan tah katmu irikaṅ parastrī, tan pahi vih denyāgave vañcana tah, maṅkana riṅ avadāna visih, yaya tah niyatanika tan pahi, maṅkana pva ya, apa ta phalaniṅ parastrīn keṅinakna.

			base text:  
				suśīla[sampādyatām] tasmādvākkāyacittaistu nācaredaśubhaṁ naraḥ |
				śubhāśubhaṁ hyācarati tasyāśnute phalam ||
				169|| parallels: MBh13,013.006
  
 mataṅnyan nihan kadāyaknaniṅ vvaṅ, tan vāk, kāya, manah, kavarjanā, makolahaṅ aśubhakarma, apan vvaṅ mulahakən ikaṅ hayu, hayu tinmunya, yapvan hala pinakolahnya, hala tinmunya.

			base text:  
				adrohaḥ SaB्teṣu kāyena manasā girā |
				anugrahācca dānaṁ ca śilāmetadvidubudhāḥ ||
				170|| parallels: MBh03,281.034 MBh12,124.064 MBh12,156.021
  
 ikaṅ kapātyaniṅ sarvabhāva, hayva jugenulahakən, makadādhanaṅ trikāya, nāṅ kāya, vāk, manah, kunaṅ prihən ya riṅ trikāya, anugraha lavan dāna juga, apan ya ika śīla ṅaranya, liṅ saṅ paṇḍita.

			base text:  
				dhaḥ satyaṁ tathā vr̥ttaṁ balaṁ ja़्ścaiva 5maḥ |
				niścayena mahārāja sadā nāstyatra saṁśayaḥ ||
				171|| parallels: MBh12,124.060
  
 apan ikaṅ dharma, satya, maryyādāyukti, kaśaktin, śrī, kinaniścayan ika, śīla hetunyan han.

			base text:  
				śīlena hi trayolokaḥ śakyā jetuṁ na saṁśayaḥ |
				na hikiñcidasādhyaṁ vai loke śīlena niścitaḥ ||
				172|| parallels: MBh12,124.015
  
 apan ikaṅ tribhuvana tuvi, kinaniścayakən ikān alaha, kakavaśa vih, denika saṅ apagəh riṅ śīlayukti, apan tan hana tan katkan denika saṅ suśīla.

			base text:  
				śīlaṁ pradhānaṁ Pūe tadyasyeha praṇaśyati |
				na tw Jitenārtho duḥśīlaṁ kiṁ prayojanam ||
				173|| parallels: MBh05,034.046
  
 śīla ktikaṅ pradhāna riṅ dadi vvaṅ, hana pravr̥ttiniṅ dadi vvaṅ duśśīla, aparan ta prayojananika riṅ hurip, riṅ vibhava, riṅ kaprajñān, apan varyatha ika kabeh, yan tan hana śīlayukti.

			base text:  
				jyāyāṁsamapi śīlena vihīnaṁ naiva pūjayeta|
				api śūdraṁ tu dharmajñaṁ savr̥ttaṁ cāpi pūjayeta||
				174|| parallels: MBh13,048.047
  
 yadyapi brāhmaṇa tuha tuvi, yan duśśila, tan yogya katvəṅan, mon śūdra tuvi, yan dhārmika, suśīla, pūjān katvaṅan jugeka, liṅ saṅ hyaṅ aji.

			base text:  
				vr̥ttena rakṣyate dharmo vidyā yogena rakṣyate |
				mr̥jayā rakṣyate rūpaṁ kulaṁ śīlena rakṣyate ||
				175|| parallels: MBh05,034.037
  
 pravr̥tti rahayu kta sādhananiṅ rumakṣaṅ dharma, yapvan saṅ hyaṅ aji, jñāna pagəh ekatāna sādhana ri karakṣanira, kunaṅ ikaṅ rūpa, si radin paṅrakṣa irika, yapvan kasujanman, kasuśīlan sādhananiṅ rumakṣa ika.

			base text:  
				ātmānamākhyāti kulīno yo naraḥ svaśīlacāritrakr̥taiḥ śubhodayaiḥ |
				pranaṣṭamapyātmakulaṁ tathā naraḥ punaḥ prakāśaṁ kurute svaśīlataḥ ||
				176|| parallels: MBh13,048.048
  
 ulah rahayu mara ketunikaṅ vvaṅ kinavruhan kasujanmanya, yadyapin hilaṅa ktaṅ kapvaṅan, yan suśīla ikaṅ vvaṅ vvaṅ, ndān kinavruhan muvah kapvaṅan ika.

			base text:  
				sarve ca vedāḥ saha ṣaḍbhiraṅgaiḥ sāṁkhyaṁ purāṇaṁ ca kule ca janma |
				sarvāṇi naitāni gatirbhavanti śīlavyapetasya narasya rājana||
				177|| parallels: MBh 13,023.012
  
 apan saṅ hyaṅ caturvveda saka ṣaḍaṅgopāṅganira, saṅ hyaṅ sāṅkhya, saṅ hyaṅ purāṇa, lavan ika kasujanman ikaṅ kula kunəṅ, ika ta kabeh, tan katmu phalanika deniṅ kaduśsīlan, kaliṅanya, varyatha vruhnya aṅaji lavan kasujanmanya.

			base text:  
				na bāndhavā na ca vittaṁ na vidyā na ca śrutaṁ na ca mantrā na vīryam |
				duḥkhāttrātuṁ sarva evotsahante paratra śīle na tu tatra loke ||
				178|| parallels: MBh12,275.015
  
 lavan ta vaneh, tar vənaṅ ikaṅ kadaṅ kulahgātra matuluṅ maṅəntasakən, saṅkeṅ kaprihati, maṅkanaṅ mās salvirniṅ dr̥bya, maṅkanaṅ kasujanman, maṅkanaṅ aji, maṅkana saṅ hyaṅ mantra, makkanaṅ vīdyar, tan vənaṅ jugeka manuluṅ, kunəṅ vənaṅ manuluṅ, kasuśīlan juga, apan prasiddha vənaṅ maḍəmiṅ duhkha riṅ paraloka dlāha.

			base text:  
				yo lokam anugr̥hṇāti daridraṁ dīnamānasam |
				sa putrapaśubhirvr̥ddhiṁ yaśaścākṣayam aśnute ||
				179|| parallels: MBh05,039.015
  
 hana ta vvaṅ maṅke kramanya, maveh anugraha, masukha agave bodhana, riṅ vvaṅ daridra, enak ta ya manahnya, ika ta vvaṅ maṅkana, vrəddhi hanaknya, putunya, vka vetnya kneṅ vnaṅ-vnaṅnya, lavan kocapani lkasnya riṅ hayu.

			base text:  
				amitramapi yo dīnaṁ śaraṇaiṣiṇamāgatam |
				vyasaneṣvanugr̥hṇāti sa vai puruṣa ucyate ||
				180|| parallels: MBh13,058.010
  
 len saṅkerika, hana ya maṅke kramanya, musuknya tovi, salvirniṅ makira-kira riṅ hala, dīna alara katnan prihati, mara ta ya maminta śaraṇa iriya, tinuluṅnya ta ya, ikaṅ maṅkana kramanya, ya ika puruṣasattama ṅaranya, tuhu sajjana viśeṣaniṅ vvaṅ.

			base text:  
				dānam[sampādyatām] sārthaḥ pravasato mitraṁ bhāryā mitraṁ gr̥he sataḥ |
				āturasya bhiṣaṅmitraṁ dānaṁ mitraṁ mariṣyataḥ ||
				181|| parallels: MBh03,297.045
  
 hyaṅ riñciniṅ mitra ṅaranya, nyaṅ adagaṅ, vaṇija, baṇyāga, yeki mitraniṅ vvaṅ maṅlampuran, apasah apadohan, kunaṅ mitra saṅ grəhastha, strīnira ika, yapvan vvaṅ alara, valyan, mami-mami mitra nika, kunaṅ ikaṅ vvaṅ meh mātya, dānapuṇya mitranika.

			base text:  
				na mātā na pitā kiñcitkasyacitpratipadyate |
				dānapathyodano jantuḥ svakarmaphalamaśnute ||
				182|| parallels: MBh12,287.037
  
 ika taṅ dana, tan bapa, tan ibu, umukti phalanika, aṅhiṅ ikaṅ vvaṅ gumavayakən ikaṅ dānapuṇya, ya juga umukti phalanikaṅ dānapuṇya.

			base text:  
				amātsaryaṁ budhāḥ prāhurdānaṁ dharme ca saṁyamam |
				avasthitena nityaṁ hi tyāgetyāsādyate śubham ||
				183|| parallels: MBh12,156.013
  
 nihan taṅ dāna liṅ saṅ paṇḍita, ikaṅ si hayva kimburu, ikaṅ si jnək ri kagapayaniṅ dharmasādhana, apan yan laṅgəṅ ika, nitya katəmvaniṅ hayu, paḍa lavan phalaniṅ kyāgadāna.

			base text:  
				dānena bhogī bhavati medhāvī vr̥ddhasevayā |
				ahiṁsayā ca dīrghāyuriti prāhurmanīṣiṇaḥ ||
				184|| parallels: MBh13,149.011
  
 kunəṅ phalaneṅ tyāgadāna, yāvat katmuṅ bhogopabhoga riṅ paraloka dlāha, yapvan phalaniṅ sevaka riṅ vvaṅ kabayan, katmuṅ medhāguṇa, si yatnān kitātutur, kunəṅ phalaniṅ  ahiṅsā, si tan pamāti-māti, kadīrghyāyuṣan, maṅkana liṅ saṅ paṇḍita.

			base text:  
				na dānād duṣkarataraṁ triṣu lokeṣu vidyate |
				arthe hi mahatī tr̥ṣṇā sa ca kr̥cchreṇa labhyate ||
				185|| parallels: MBh03,245.027
  
 apan riṅ tribhuvabha, tan hana mevəh kagavayanya, len saṅkeṅ dāna, agə̄ṅ vi kaṅ trəṣnā riṅ artha, apan ulihniṅ kasakitaniṅ kaṅ artha katmu.

			base text:  
				duṣkaraṁ bata kurvanti mahato’rthāṁstyajanti ye |
				vayaṁ tvenānparityaktumasato’pi na śaknumaḥ ||
				186|| parallels: MBh12,105.009
  
 āścaryya mata saṅhulun ri saṅ pnaṅ tumiṅgalakən kvehniṅ dr̥byanira, prasiddha mulahakəniṅ duṣkara ṅaranira, hetuniṅ maṅkana, nora paran ri kami, ndātan vənaṅ juga kami tumiṅgalakən ikaṅ tan hana ri kami, tan pahuvusan trəṣnā aṅayam-ayam kaliṅanya.

			base text:  
				arthavānarthamarthibhyo na dadātyatra ko guṇaḥ |
				ekaiva gatirarthasya dānyamanyavipattayaḥ ||
				187|| parallels: MBh???
  
 kunəṅ, annvaṅujar saṅ sugih maveh dāna riṅ kāsyasih, tan padon ika, apan kevala tuṅgal deniṅ mās, dānākna juga kārih, len saṅkerika donya, lara kativasən ṅaranika.

			base text:  
				dhanāni jivitaṁ caiva parārthe prājñā utsr̥jeta|
				sannimittaṁ varaṁ tyāgo vināśe nīyate satī ||
				188|| parallels: MBh???
  
 maṅke mara de saṅ enak vruhnira, tar tinṅətnira māsnira, huripnira tuvi, yan pakaphalaṁ kaparamārthan, vruh vi sira riṅ niyataniṅ pāti mvaṅ ri tan hananiṅ vastu laṅgəṅ, mataṅyan ləhəṅ, ikaṅ vibhāśa makaphalaṅ kaparamārthan.

			base text:  
				dāḍadhvaṁ bhūñjatā bhr̥śaṁ mā bhūta kr̥paṇā janāḥ |
				karmakṣayeṇa kṣīyante nopabhogena sañcayāḥ ||
				189|| parallels: MBh???
  
 mataṅnya deya nikaṅ vvaṅ, hayva juga tṅət, maveveha gavaya dānapuṇya, mamuktya, apan tan hənti ikaṅ vibhava, yan tan hənti ikaṅ karmaphala humadākənya.

			base text:  
				agnihotrāphalā vedā dattabhuktaphalaṁ dhanam |
				ratiputraphalā nārī śīlavr̥ttaphalaṁ śrutam ||
				190|| parallels: MBh05,039.051
  
 nihan pājaramami, phala saṅ hyaṅ vedan inaji, kapujān saṅ hyaṅ śivāgni, rapvan vruh riṅ mantra, yajñāṅga vidhi-vidhābhadi, kunaṁ doniṅ dhanan hinanākən, bhuktin dābhākna, yapvan doniṅ anakbi, dadyaniṅ āliṅganādi krīḍā maputra-putrī santāna, kunəṅ phala saṅ hyaṅ ajinnika vruhan, hayvaniṅ śīla mvaṅ ācāra, śīla ṅaraniṅ svabhava, ācāra ṅaraniṅ pravr̥tti kavarah riṅ aji.

			base text:  
				dhanena kiṁ yena dadāti nāśnute balena kiṁ yena ripūnna bādhate |
				śrutena kiṁ yena na dharmamācaret kimātmanā yo na jitendriyo vaśī ||
				191|| parallels: MBh12,309.091
  
 ndya kari doniṅ dhan, yan tan dānākna, tan bhuktin, maṅkanaṅ kaśaktin, tan padon ika yan tan sādhananiṅ maṅalahannaṅ musuh, maṅkanaṅ aji, tan padon ika yan tan suluha ri dharmasādhana, maṅkanaṅ buddhi kaprajñān, tan padon ika yan tan paṅalahaknenidraya, tan paṅavaśāknaṅ rajah tamah.

			base text:  
				yasya pradānavandhyāni dhanānyāyānti yānti ca |
				sa lohakārabhastreva śvasannapi na jivati ||
				192|| parallels: MBh???
  
 kunaṅ ikaṅ vvaṅ luṅhā tkā māsnya, tan pakahetuṅ dāna, ya ika māti ṅaranya, tuhun māmbəkan, bhedanya saṅkeṅ vaṅke, tan pahi lapan ububaniṅ paṅḍe vsi.

			base text:  
				dānaṁ hi bhūtābhayadakṣiṇāyāḥ sarvāṇi dānānyadhitiṣṭhatīha |
				tīkṣṇaṁ tanuṁ yaḥ prathamaṁ jahāti so’nantamāpnotyabhayaṁ prajābhyaḥ ||
				193|| parallels: MBh12,237.026 pañca. 3.97 nā.pu. 1.4.18
  
 hana ta abhayadāna ṅaranya, lvih saṅkeṁ sarvadāna, mahīdānādi, kramanya, abhaya, tayaniṅ takut, dāna, ya ta vinehakənya riṅ sarvabhāva, tan pagave takutniṅ sarvabhāva kaliṅanya, ikaṅ vvaṅ maṅkana kramanya, ya ika tan kataman bhayān haneṅ rāt, amoghāsih avlas anukūla bhakti ikaṅ sarvabhāva iriya dlāha.

			base text:  
				deśakālāgamakṣetradravyadātr̥manoguṇāḥ |
				sukr̥tasyāpi dānasya phalātiśayahetavaḥ ||
				194|| parallels: MBh???
samaṅkeṅ amuhara gə̄ṅniṅ dānaphala, pratyekanya, deśa, kāla, āgama, kṣetra, dr̥bya, dātā, manah, hayun ika kabeh, yatika amaṅun bhāraniṅ dānaphala, deśa ṅaraniṅ bhūbhāga, anuṅ rahayva śucya tikaṅ bhūbhāga, deśa pavehana dāna, kāla ṅaraniṅ śubhakāla, nāṅ uttarāyaṇādi, āgama ṅaranya varah saṅ hyaṅ aji, anuṅ tumasakakəniṅ varah saṁ hyaṁ āgama, tah kramanya, kṣetra ṅaran saṅ vehana dāna, anuṅ sulakṣaṇa supātra ta sira, dr̥bya ikaṅ vastu dābhākna, anuṅ uttama ta ya, dātā ṅaran saṅ masuṅ dāna, saṅ yajamāna, magave dāna, manah, buddhi saṅ yajamāna, śraddhā lvā ta ya, makanimitta atiśayaniṅ dābhaphala, hetunyan panmuṅ hayva.
 

			base text:  
				dvāvimau puruṣavyāghra svargasyopari tiṣṭhataḥ |
				durbhikṣe cānnadātā ca subhikṣe ca hiraṇyadaḥ ||
				195|| parallels: MBh05,033.051a MBh05,033.053a
  
 lavan ta vaneh, ikaṅ vvaṅ mapuṇya skul, ri kālaniṅ durbhikṣa, mvaṅ hana ta mapuṇya mās, ri kālaniṅ subhikṣa, ika ta kālih, paḍa ya ta rakveka muṅga iṅ ruhurniṅ svarga dlāha.

			base text:  
				anyeṣu ca yaddattaṁ ṣaḍaśītimukheṣu ca |
				candrasūryoparāge ca viṣṇave ca tadakṣayam ||
				196|| parallels: MBh???
  
 nyaṅ śubhakāla, pratyekanya, hana dakṣiṇāyana ṅaranya, tambe saṅ hyaṅ ādityāṅidul, hana uttarāyaṇa ṅaranya, tambe saṅ hyaṅ ādityāṅalor, hana ṣaḍaśītimukha ṅaranya, somagraha, sūryagraha, viṣuvakāla kunaṅ, ikaṅ vastu dānākna ri kāla samaṅkana, atiśaya rakva bhārani phalanika.

			base text:  
				prāṇasantāpanirviṣṭāḥ kākinyo’pi mahāFaḥ |
				anyāyopārjtaidattā na parārthe sahasraśaḥ ||
				197|| parallels: MBh12,282.016
  
 yadyapin akḍika ikaṅ dāna, ndān maṅəne vəlkaṁ ya, agə̄ṅ phalanika, yadyapin akveha tuvi, maṅke vəlkaṅ tuvi, yan antukniṅ anyāya, niṣphala ika, kaliṅanya, tan si kveh, tan si kḍik, amsāra kveh kḍikniṅ dānphala, kunəṅ paramārthanya, nyāyā-nyāyaniṅ dāna juga.

			base text:  
				arthaṁ na dadyānna cāsatsu ṅānbrūyānna cānaḥ |
				ādadyācca na sādhubhyo nāsatPūaṁ saṁśrayeta||
				198|| parallels: MBh12,071.006
  
 hayva ta maveh dāna riṅ tan sajjan, hayva ta mucap guṇa iṅ avakta, hayva tan aṅgap, da:napuṇya saṅkeṅ tan sādhu, hayva ta marāśraya riṅ tan sajjan.

			base text:  
				brāhmaṇaścenna vidyeta śrutavr̥ttopasaṁhitaḥ |
				pratigrahītā dānasya moghaṁ syāddhanināṁ dhanam ||
				199|| parallels: MBh13,122.010
  
 yan tan hana kta saṅ brāhmaṇa, anuṅ śuddhācāra vruh ya ri saṅ hyaṅ aji, sayogya vehanaṅ dān, liṅ saṅ paṇḍita, dadya niṣphala dhananika saṅ dātā, hiṅanyan tan ṅaraṅ saṅ vehana dāna.

			base text:  
				caritraniyatā rājanye kr̥śāḥ kr̥śavr̥ttayaḥ |
				arthinaścopagacchanti teṣu dattaṁ mahāFpha़् ||
				200|| parallels: MBh13,024.050
  
 lvirniṅ yukti ikaṅ vehana dāna, vvaṅ śuddhācāra, vvaṅ daridra, tan panmu āhāra, vvaṅ mara aṅgə̄ṅ harəp kunəṅ, ikaṅ dāna riṅ vvaṅ maṅkana agə̄ṅ phalanika.

			base text:  
				na dadyādyācase dānaṁ na bhayānnopakāriṇe |
				na nr̥tyagītaśīlebhyo hāsakebhyo na dharmikaḥ ||
				201|| parallels: MBh12,037.029
  
 deyaniṅ aveha dāna, hayva maprarojana pāləman, hayva deniṅ vdi, hayva maphala pratyu pakāra, hayva riṅ bhaṇḍagiṇa, maṅkana deya saṅ dhārmmika, maveha mata sira, ndātan dhana ṅaranika, veveh dəmakan pratyu pakāra ṅaranika.

			base text:  
				mātā pitā vā prāṇānāṁ bhavatāmarthinau yadi |
				tābhyāṁ sampratidātavyaste hi tābhyāmupārjitāḥ ||
				202|| parallels: MBh???
  
 kunəṅ yan bapa ibunta sira maminta dāna, yadyan huripta tovi, suṅakna juga ri sira, apan sira humanākənika.

			base text:  
				yanmātāpitarau kleśaṁ sahete garbhadhāraṇe |
				na tasya niṣkr̥tiḥ śakyā kartuṁ varṣaśatairapi ||
				203|| parallels: MBh???
  
 apayapan agə̄ṅ ikaṅ duhkha kabhukti denira, ṅūnin hana riṅ garbha, sarvadāya hutaṅta ika sakarəṅ, yaya tan kavnaṅnyaṅ sahurənta sātus tahun.

			base text:  
				daridrānbhaja kaunteya mā prayaccheśvare dhanam |
				vyādhitasyauṣadhaṁ pathyaṁ nīrujasya kimauṣadhaiḥ ||
				204|| parallels: MBh???
  
 kunəṅ pvānaku, kamuṅ vka saṅ kontī, daridraha tikaṅ vehananta dāna, hayva maveh riṅ sugih, apan riṅ vyādhi yogyaniṅ tambān vehakna, kunəṅ riṅ varas, tan papaknaṅ tambā denika.

			base text:  
				ayācataḥ sīdataśca sarvopāyairniyantavyaḥ |
				ānr̥śaṁsyaṁ paro dharmo’yācate yatpradīyate ||
				205|| parallels: hi. 1.15 MBh13,059.006
  
 hana ya vvaṅ daridra, ndātan pamalaku, upāyanika sakāraṇanyan pamalakva, apan syanrəśaṅsa pva viśeṣaniṅ dharma ṅaranya, yatika katmu ri kavehaniṅ dāna riṅ amalaku.

			base text:  
				nāvamanyetābhigatī na praṇudyātkathañcana |
				api śvapāke śuni vā na dānaṁ vipraṇaśyati ||
				206|| parallels: MBh13,062.013
  
 lavan hayva ta sampe riṅ amalaku dāna, hayva matuṇḍuṅ, yadyapin riṅ saṇḍāla, śrəgāla tuvi, tan viphala ikaṅ dāna irika.

			base text:  
				ahanyahani yācantaṁ ko’vamanyedguruṁ yathā |
				mārjanaṁ darpaṇasyeva yaḥ karoti dine dine ||
				207|| parallels: MBh???
  
 lavan ta vaneh, syapa kari sampaya riṅ amalaku dāna, salvirniṅ manasi sāri-sāri, marāṅgə̄ṅ harəp, tan hana bhedanira lavan guru mājar dharma, sabukaniṅ vain lot kumilaṅakən malaniṅ aveh dāna, kady aṅganiṅ maṅisuhi crəmin, lot sāri-sāri maṅlilaṅakən mala, maṅkana ta saṅ manasi.

			base text:  
				nātaḥ paraṁ ca lokeṣu kiñcitpāpiṣṭamasti vai |
				yathātmanāśanaṁ loke nāsti dehīti vā punaḥ ||
				208|| parallels: ma.su. 4050 MBh05,113.009
  
 tan hana kta kapāpan lviha saṅkeriki, ikaṅ sumahurakənə nāsti, si mujarakənə dehi kunəṅ, dehi maveveha kita, liṅnikaṅ marā mintāṅgə̄ṅ harəp, nāsti, tan hana, sahurnikaṅ atṅət, pinintan, vkasniṅ kapāpanika, ika taṅ makojar dehi, phalaśeṣani kapāpaniṅ sumahur nāsti ṅūni ika, mataṅnyar paḍa pāpanika kālih.

			base text:  
				śikṣyantii na yacchante dehīti kr̥paṇā narāḥ |
				avastheyamadānasya mā bhūdevaṁ bhavāniti ||
				209|| parallels: MBh13,117.008b*0594_04 MBh13,117.008b*0594_05
  
 kunəṅ kapavitranika saṅ manasi mara aminta dāna, ri denyar pavara-varah, mapitutur, kumva liṅnira, hayva juga ṅvaṅ matṅət, prihən kagavayakna tapva ikaṅ dāna, vulatana kta avasthāniṅ tan pagave dāna ṅūni, ya ika mamaṅke kadi saṅhulun, yathanya tan mamaṅke ya, mataṅnyan gavayakna ikaṅ dāna, maṅkana liṅnira vara-varah, tatar panasi sirar maṅkana apitutur juga, mataṅnyan pavitra.

			base text:  
				pradadyāddeyamityeva yajedyaṣṭavyamityapi |
				astu vāstraphalaṁ mā ca kartavyaṁ puruṣeṇa hi ||
				210|| parallels: MBh03,032.002c  MBh03,032.003a
  
 lavan vaneh yadyapin hanā, tan hana kunəṅ ikaṅ phala, vehakna ta pva yathāsaMBhava, sakāya-kāya, ikaṅ yogya pehakna, maṅkanaṅ vastu yogya pūjākna, pūjākna juga, niyata maphala pvaṅ dāna, ṅūni-ṅūni tikān gavayən,

			base text:  
				hiraṇyadānaṁ godānaṁ pr̥thivīdānamityapi |
				etāni vai pavitrāṇi tāryantii paratra ca ||
				211|| parallels: MBh13,058.005
  
 kunaṅ ikaṅ kanakadāna, godāna, bhūmidāna, vkasniṅ pavitra ika, pavitra ṅaraniṅ maṅhilaṅakən kleśa, lavan mankākən riṅ svarggaloka.

			base text:  
				suvarṇaṁ rajataṁ vastrī maṇimuktāvasūni ca |
				sarvametanmahārāja dadāsi vasuvāndhanam ||
				212|| parallels: MBh13,061.020 MBh13,134.057d@015_3317
  
 nihan saṅkṣepaniṅ dādākna, mās, pirak, dodot, maṇik mutya, bhūmi salvirniṅ vastu mulya, yatika dādākna.

			base text:  
				dadyācchubhaṁ yaḥ kapilāṁ sacelāṁ kāṁsyopadohāṁ kanakāgraśr̥ṅgīm |
				taistairguṇaiḥ kāmadughā hi bhūtvā naraṁ pradātāramupaiti sā gauḥ ||
				213|| parallels: MBh13,057.028
  
 kunəṅ yan ləmbu kapilā, lvirnikaṅ dādākna, dodotana ta ya, bhūṣaṇani kanaka tuṅ-tuṅniṅ suṅunya, saha kāṅsabhājana, vavaniṅ aməh, phalanya dlāha, kāmadughā dhenu, ləmbu mamətvakna sakahyun, kadi bhaṭarī nandinī, dr̥byanika riṅ paraloka.

			base text:  
				sugandhadhūpāny anulepanāni snānāni mālyāni ca mānavo yaḥ |
				dadyāddvijebhyaḥ sa bhavedarogī tathā surūpaśca sa devaloke ||
				214|| parallels: MBh13,057.038
  
 yapvan asəp sugandha, śarīralepana kunəṅ, aṅgarāga makādi jnu dodot, kəmbaṅ inaṅit, lvirnikaṅ dāna, ika saṅ maveh dāna maṅkana, sira ta lituhayu, nirvyādhi sulakṣaṇa surūpa dlāha.

			base text:  
				tilāndadata pānīyaṁ dīpāndadata mā prathā |
				jñātībhiḥ saha modadhvametatpretya sudurlabham ||
				215|| parallels: MBh13,099.020
  
 nihan ta lvirniṅ dāna tan evəh, lṅa vuṅkal, vvai, vr̥tti, pañjut, phalanya, masukha-sukhan lavan kadaṅ-varga dlāha.

			base text:  
				durlabhaṁ salilaṁ tāta viśeṣeṇa paratra ca |
				pānīyasya pradānena tr̥ptirbhavati śāśvatī ||
				216|| parallels: MBh13,099.019
  
 				lavan atyanta durlabha kta ikaṅ vvai ri pə̄na, hana pva magave saliladāna, niyata ika amaṅgiḥ tr̥pti, tan kevəhan riṅ bañu dlāha.

			base text:  
				alokadātā cakṣuṣmānprabhāyukto bhavennaraḥ |
				pradīpadaḥ svargaloke dīpamāleva rājate ||
				217|| parallels: MBh???
  
 kunaṅ ika saṅ madānapuṇya suluh, rahayu matanira dlāha, surūpa akiris aləṅis, luməṅ tejanira, yapvan pañjut dānapuṇyanikaṅ vvaṅ, suteja surūpa abhrā haləp dlāha.

			base text:  
				chetraṁ hi bhārataśreṣṭha yo dadāti dvijātaye |
				sa cakraloke vasati pūjyamāno’psarogaṇaiḥ ||
				218|| parallels: MBh???
  
 kunəṅ phalaniṅ mapuṇya payuṅ riṅ saṅ brāhmaṇa, mantuk riṅ indraloka jmah, pinūjā kinatvaṅan deniṅ vidyādhara vidyādharī.

			base text:  
				upanāhau tu yo dadyācchlakṣṇasnehasamanvitau |
				so’pi lokānavāpnoti daivatairabhipūjitaḥ ||
				219|| parallels: MBh???
  
 kunaṅ yan tarumpah, pāduka, puṇyanikaṅ vvaṅ, rahayu paripūrṇa nirvvikāra ta ya vinarṇa, mumulih riṅ svarga ika jmah, kinatvaṅaniṅ hyaṅ.

			base text:  
				sarvasvamapi yo dadyātkaluṣeṇāntarātmana|
				na tena svargamāpnoti cittamevātra kāraṇam ||
				220|| parallels: MBh???
  
 ndātan pramāṇa kveh, yadyapin sakvehaniṅ dr̥byanikaṅ vvaṅ, puṇyāknanya, ndān yan agələh buddhinya, kapalaṅasaṅ tan tulus tyaga, tan paphala ika, saṅkṣepanya, śraddhāniṅ manah prasiddha kāraṇaniṅ phala.

			base text:  
				yadyadiṣṭatamaṁ loke yacca syād dayitaṁ gr̥he |
				tattadguṇavate deyaṁ tadevākṣayamicchatā ||
				221|| parallels: MBh13,058.007
  
 kunaṅ deya, sāvakaniṅ vastu kinahyunan, salviraniṅ vastu kinatrəṣnān kunəṅ, yatika dānākna riṅ saṅ maguṇa, yan ahyun ṅvaṅ ri tan həntyani kabhuktyanya dlāha.

			base text:  
				satkr̥tya tu dvijātibhyo yaddīyeta taduttamam |
				yācitena hi yaddattaṁ tadāhurmadhyamaṁ budhāḥ ||
				222|| parallels: 
  
 nya bhedaniṅ dāna, yan inundaṅ ināraMBha saṅ brāhmaṇa, inupakāra pinūjā saha pādyādi maṅgala, vineh ta sira dāna, dāna maṅkana kramanya, ya ika uttamadāna ṅaranya, uttamaphala ika, yapvan pakahetu pamikta ikaṅ dāna, madhyamadāna ṅaranika, madhyamaphala ika dlāha.

			base text:  
				avajñayā dīyate yadyadevāśraddhayāpi ca |
				tadāhuradhamaṁ dānaṁ munayaḥ satyavādinaḥ ||
				223|| parallels: MBh12,282.019
  
 yapvan avajñā sampe buddhiniṅ aveh dāna, tan śraddhā kunaṅ, tan abuṅah mituhu hananiṅ karmaphala, kaniṣtadāna ṅaranika, kaniṣṭaphala ika jmah, liṅ saṅ paṇḍita.

			base text:  
				aśraddhayā hutaṁ dattaṁ tapastaptaṁ kr̥taṁ ca yata|
				asadityucyate pārtha na ca tatpretya no iha ||
				224|| parallels: MBh06,039.028
  
 upalakṣaṇa tika, riṅ āhuti, veveh, tapa, salvirniṅ ulah dharma, yan tan padulur śraddhāniṅ manah, kaniṣṭa ṅaranika, tan paphala riṅ ihatra paratra.

			base text:  
				deyāni ghānapinyākaśākānyapi hi yācataḥ |
				tadabhyasocitatyāgo māṁsādyapi hi dāsyate ||
				225|| parallels: gītā 17.28
  
 kunaṅ tkapanika saṅ mataki-taki dāna karma, alpa vastu sakarəṅ dānākna, kady aṅganiṅ prāt, luṅgat, lutik, buṅkila, sam-sam prakāra, tlas parityāga pva irika, licin aṅlugas alaris ri kavehanya, makanimittaṅ abyāsa, dadya ika mehakna rah sagiṅnya mne.

			base text:  
				yo na dadyātpratiśrutya svalpaṁ vā yadi vā bahu |
				āśāstasya hatāḥ sarvāḥ klībasyeva hatāḥ kriyāḥ ||
				226|| parallels: MBh13,009.003
  
 kunaṅ ikaṅ vvaṅ mapitutur juga, makon agavaya dānapuṇya, akveh akḍika tuvi, ikaṅ vvaṅ maṅkana kramanya, ya ika tan siddhasādhya dlāha, viluma asiṅ seṣṭa prayojananya, kadi kramaniṅ klība, tan paphala polahnya.

			base text:  
				kariṣya iti saṁśrutya kartavyaṁ tadakurvataḥ |
				mithyāvacanadagdhasya iṣṭaṁ pūrtaṁ vihanyate ||
				227|| parallels: MBh05,105.008 MBh03,052.008a
  
 hana ta vvaṅ kumva liṅya, Oṃ, magavaya dharma sādhana ṅhulun, salvirniṅ hinayu, maṅkana liṅnya, ndātan tuhu ya agave, hilaṅ iṣṭanya, mvaṅ pūrttanya ika, nyaṅ iṣṭa ṅaranya.

			base text:  
				ekāgnikarma havanaṁ troṭāyāṁ yaśca hūyate |
				antarvedyāṁ ca yaddānamiṣṭaṁ tadabhidhīyate ||
				228|| parallels: MBh???
  
 pūjā ri saṅ hyaṅ ekāgni, pūjā ri saṅ hyaṅ tryagni, dāna riṅ kuṇḍa kunaṅ, yatika iṣṭa ṅaranya, nyaṅ pūrtta ṅaranya.

			base text:  
				vāpīkūpataḍāgāni devatāyatanāni ca |
				annapradānam ārāmaḥ pūrtam ity abhidhīyate ||
				229|| parallels: MBh???
  
 puṇya talāga hana hili, puṇya sumur, puṇya talāga humili, puṇya devagr̥ha, ulul, kamalir, pahoman prakāra, puṇya nasi, puṇya pavirāmān, patani gilaṅ-gilaṅ prakāra, ika ta kabeh, yatika pūrtta ṅaranya.

			base text:  
				prāyeṇāKaKyWāmr̥tyurudvijate naraḥ |
				KaKyaḥ pratīkṣante mr̥tyuṁ priyamivātithim ||
				230|| parallels: MBh???
  
 ikaṅ vvaṅ tapvan krəta-krətya, tapvan paniddhākən caturvarga, atakut riṅ pāti prāyanya, kunaṅ ika saṅ krəta-krətya, tlas maniddākən dharmasādhana, kalalah siran herakən ikaṅ mr̥tyu, kadi kalalahniṅ umantyakən tkaniṅ iṣṭamitra.

			base text:  
				k? te tyaktasadmr̥ttaḥ sukhaṁ rātriṣu śerate |
				maraṇāntaritā yQ narakeṣūpapattayaḥ ||
				231|| parallels: MBh???
  
 ikaṅ vvaṅ pisaniṅun gavayaṅ dharmasādhana pva ya ta, mapa ta krama nikān enak turunya, pāti mara hlətnikaṅ narakalokan kabhuktya denya.

			base text:  
				yo dadyādaparikliṣṭamannamadhvani vartate |
				śrāntāyādr̥ṣṭaPāya tw puṇyaFpha़् mahata||
				232|| parallels: MBh13,007.007 MBh13,062.014
  
 kunaṅ ikak vvaṅ maveh nasi, tan antukniṅ kasakitan, riṅ havan asuṅ-suṅ, aṅhel tan kavruhnya, agə̄ṅ ikaṅ śubhakarmaphala katmu denya riṅ dlāha.

			base text:  
				kr̥śāya hrīmate tāta prikṣṭīnāya sīdate |
				apahanyātkṣudhāṁ yastu na tena Pūaḥ samaḥ ||
				233|| parallels: MBh13,058.011
  
 yapvan maṅke kramanikaṅ vvaṅ, hana ya vvaṅ akuru daridra, gə̄ṅ iraṅ, tar vruh ri paṅananya, yan ta hinilaṅakənya lapānya, vinehnya amaṅan, ikaṅ vvaṅ maṅkana, ya ika tan papaḍan hana riṅ rāt, maṅke dlāha tupi.

			base text:  
				pratyakṣaṁ prītijanānāṁ bhoktr̥dātrormahāFpha़् |
				Sānyanyāni dānāni parokṣaFavantyuta ||
				234|| parallels: MBh???
  
 apan ikaṅ annaḍāna, pratyakṣa ikān pagave trəpti, irika saṅ mavəh lavan saṅ vineh, maṅke tuvi takon pagavenya inak ambək.

			base text:  
				deyamārtw śaraṇaṁ taśrāntw cāsanam |
				tr̥ṣitw ca pāṇīyaṁ kṣudhitw ca bhojanam ||
				235|| parallels: MBh03,002.053
  
 kunaṅ deyaniṅ  vvaṅ ri vvaṅ alara katkan duhkha, śaraṇa ikaṅ dānākna ya, yapvan riṅ vvaṅ kli-klik, mara arāryyani kita, kalasa, palaṅka vehakna, kunaṅ riṅ vvaṅ vəlkaṅ, vvai dānākna, muvah riṅ vvaṅ alapā, bojana dānākna.

			base text:  
				cakṣurdadyādyānmano dadyādvācaṁ dadyātsubhāṣitam |
				pratyutthānābhigamanaṁ kuyānnyāyena cāraṇam ||
				236|| parallels: MBh03,002.054
  
 lavan vaneh, vulat amanis, manah alba abtiṅ, vuvus enak, sgəh svāgat, yatika gavayakna, duluran ikaṅ dāna, yathāyukti.

			base text:  
				tr̥ṇāni bhūmirudakaṁ vāk4maṁ ca sūnr̥tā |
				satāmetāni geheṣu noccidyante kathañcana ||
				237|| parallels: MBh03,002.052 MBh05,036.032
  
 nihan taṅ tlu, tan viluma kapaṅgiha riyumah saṅ sajjana, pratyekanya, samsam, paṅkti patamuy, vvai hidəṅ, ujar amanis, satya hitāvasāna, yatika tan lupta katəmva riyumah saṅ matājana.

			base text:  
				yQ nāgrabhujo devā na vr̥ddhātithibālakāḥ |
				rākṣāsāneva tānviddhi nirpwasatkāramaṅgalāna||
				238|| parallels: MBh13,101.055
  
 kunaṅ ikaṅ vvaṅ maṅke kramanya, tan deva, tan vvaṅ matuha, tan tamuy, tan rare, ikaṅ rumuhun amaṅan riyumahnya, ika taṅ vvaṅ maṅkana, rākṣasa ṅaranika, apat tar vruḥ ri saṁ hyaṅ vaṣaṭkāramantramaṅgala, apan tan paṅhanākənya, patulariṅ devādi.

			base text:  
				ekaḥ svādu na bhuñjīta ekaḥ sv@ānna cintayeta|
				eko na gacchedadhvānaṁ naikaḥ supteṣu jāgr̥yāta||
				239|| parallels: MBh05,033.045
  
 lavan tan dadiṅ manuṅgalakən vastu menaka, pathyarasa bojana, mvaṅ tan dadi tumuṅgali vivekanya riṅ kināryya, tintvakna ta ya riṅ lena, mvaṅ tan panuṅga-nuṅgala taṅ alaku-laku, lavan tan dadi sumlat mataṅhi yan paturu rovanta kabeh.

			base text:  
				guru[sampādyatām] yeṣāṁ na pacate mātā yeṣāṁ na pacate pitā |
				ucchiṣṭaṁ ye’bhikāṅkṣanti teṣāmetānmahāsukham ||
				240|| parallels: MBh???
  
 hana ta vvaṅ maṅke kramanya, tan pasuruhan saṅ rāmareṇanya, apayapan tan pamaṅanya, yan tan hinayapakənya ri saṅ rāmareṇa, salvirniṅ tinaḍahnya, niyata tunasan saṅ rāmareṇa tapva pinaṅanya sāri-sāri, ikaṅ vvaṅ maṅkana kramanya, ya ika yathāsukhan panəmvakən sukha asama-sama dlāha.

			base text:  
				durbalārthaṁ balaṁ tasya tyāgārthaṁ ca parigrahaḥ |
				pākaścaivāpacitārthaṁ pitarastena putriṇaḥ ||
				241|| parallels: MBh???
  
 nihan sinaṅgah anak, ikaṅ śaraṇaniṅ anātha, tumuluṅ kadaṅ kalaran doniṅ śaktinya, dānākna donya antuknya aṅarjana, paṅanəniṅ daridra donyan pasuruhan, ikaṅ maṅkana, yatikānak ṅaranya.

			base text:  
				anu taṁ tāta jīvanti jñātayaḥ saha bāndhavāḥ |
				parjanyamiva bhūtāni drumaṁ svādumivāṇḍajāḥ ||
				242|| parallels: MBh12,076.036
  
 nyaṅ vaneh, ikaṅ vvaṅ pinarāśrayani kadaṅnya, kadi lvir saṅ hyaṅ indra, an pinakakahuripaniṅ sarvvabāva, mvaṅ kadi lvirniṅ kayu, an pinakakahuripaniṅ manut, maṅkana ta ya, an pinakakahuripaniṅ kuṭumbanya, ikaṅ vvaṅ maṅkana yatikānak ṅaranya.

			base text:  
				śrīmantaṁ jñātimāsādya yajjñātiravasīdati |
				dagdhavr̥kṣaṁ mr̥ga iva sādanaṁ tasya nindati ||
				243|| parallels: MBh05,039.025
  
 kunaṅ ikaṅ vvaṅ sugih, pinarāśrayan deniṅ kadaṅnya, ndān yaya juga kadaṅnya kepvan, kasakitan tar vruh ri paṅanənya, kadi lviraniṅ nidaṅ amarāśraya riṅ kayu gsəṅ katunvan, vibhavanikaṅ vvaṅ maṅkana kramanya, kaśrala ika, tan yogya taṅgapən, yadyan dādākna.

			base text:  
				catvāraste tāta gr̥he vasantu śriyābhijuṣṭasya gr̥hasthadharme |
				dīno jñātiścāvasannaḥ kulīnaḥ sakhā daridro bhaginī cānapatyā ||
				244|| parallels: MBh05,033.059
  
 mataṅnyan pāt tikaṅ tamolaha riyumahniṅ vvaṅ, lvirnya, kadaṅ kāsyasih, vvaṅ sujanma kahīnan, mitra daridra, ari vadvan kraṅan, nahan taṅ pāt, ivənya maṅantya riyumah niṅvaṅ.

			base text:  
				akarmaśīlaṁ ca mahāśanaṁ ca lokadviṣṭaṁ bahumāyaṁ nr̥śaṁsam |
				adeśakālajñamaniṣṭaveṣaṁ etāngr̥he na prativāsayīta ||
				245|| parallels: MBh05,037.031
  
 kunaṅ lvirniṅ tan yukti maṅantya riyumah, pvaṅ nirarṣakāləməh, vvaṅ nirarthakādoyan amaṅan, vvaṅ nindāni ya kinelikaniṅ vvaṅ akveh, vvaṅ pravañcana, vvaṅ tan periṅ, tan harimbavā, vvaṅ tan vriṅ kāladeśa, vvaṅ makaveśa tan yogya veśanya, nahan lvirniṅ tan uṅgva riyumah.

			base text:  
				r̥tvikpurohitācāryāḥ śiṣyāḥ saṁbandhibāndhavāḥ |
				sarve pūjyāśca mānyāśca śrutavr̥ttopasaṁhitāḥ ||
				246|| parallels: MBh13,037.006
  
 nyaṅ pratyekaniṅ prihən tan bari-barin, saṅ brāhmaṇa māji rəgved, purohita, paṅajyan, śiṣya, kulavandhu, kadaṅ, vruh ta ri dharmaśāstra, mvaṅ śiṣṭācāra.

			base text:  
				upādhyāyaṁ pitaraṁ mātaraṁ ca ye’bhidruhyanti manasā karmaṇā vā |
				teṣāṁ pāpaṁ bhrūṇahatyāviśiṣṭaṁ nānyastasmāt pāpakr̥ccāsti loke ||
				247|| parallels: MBh12,109.026a MBh12,109.026c
  
 hana pva drohana riṅ paṅajanya, riṅ bapebu kunaṅ, nakakāraṇaṅ kāya, vāk, manah, ikaṅ maṅkana kramanya, agə̄ṅ pāpanika, lvih sakeṅ pāpaniṅ bhruṇahā, bhruṇahā ṅaraniṅ rurugarbha, saṅkṣepanya atyanta pāpanika.

			base text:  
				śarīrametau kurutaḥ pitā mātā ca bhārata |
				ācāryaśāstā yā jātiḥ sā divyā sājarāmarā ||
				248|| parallels: MBh05,044.005
  
 nihan tattvaniṅ bapebu, upādhyāya, bapebu saṅkaniṅ śarīra, ndātan laṅgəṅ ika, kunəṅ ikiṅ jāti, makādiṅ kabrāhmaṇan, saṅskāra ḍaṅ upādhyāya, saṅkanyan hana, ikanaṅ prasiddha tinūt vinara-varah iṅ upādhyāya, yatika uttama, ika tan kna riṅ lara pāti.

			base text:  
				laukikaṁ vaidikaṁ vāpi tathādhyātmikameva ca |
				yasmāccādhīyate naras taṁ pūrvamabhivādayeta||
				249|| parallels: MBh14,096.015d@004_2519
  
 vaneh saṅ umarahakən saṅ hyaṅ laukika vidyā, mvaṅ vaidika vidyā, lavan adhyātmika vidyā, paṅajyan irika vih, sira ta rumuhun səmbahən.

			base text:  
				guruṇā vairanirbandho na kartavyaḥ kadācana |
				anumānyaḥ prasādyaśca guruḥ kruddho vijānatā ||
				250|| parallels: manu 2.117 pa.pu. 3.51.27 MBh13,107.046
  
 nyaṅ dāya, hayva juga ṅvaṅ sumahur avahil vahilan lavan juga, maṅkana yar abutəṅ, anumānan sira, asih-asihən, vetənikaṅ sānukana ri manahnira.

			base text:  
				samyaṅmithyāpravr̥tte’pi vartitavyaṁ gurāviha |
				gurunindā nihaty āyurmanuṣyāṇāṁ na saṁśayaḥ ||
				251|| parallels: MBh13,107.047
  
 lavan vaneh, hayva juga ṅvaṅ maṅupat riṅ guru, yadyapin salahkna polahnira, kayatnākna juga gurūpacaraṇa, kasiddhaniṅ kasevaniṅ kadi sira, bvat amuharālpāyuṣa amaṅun kapāpan, kanindāniṅ kadi sira.

			base text:  
				tapaḥśaucavatā nityaṁ dharmasatyaratena ca |
				mātāpitroraharahaḥ pūjanaṁ kāryamañjasā ||
				252|| parallels: MBh12,127.009
  
 ikaṅ vvaṅ gumavayakən kapūjāniṅ rāmareṇa sāri-sāri, laṅgəṅ magave tapa ṅaranika, mvaṅ laṅgəṅ maśoca, apagəh riṅ kasatyan mvaṅ dharma ṅaranika.

			base text:  
				mātā gurutarā bhūmeḥ pitā uccarataśca khāta|
				mano śīghrataraṁ vāyościntā bahutarī tr̥ṇāt ||
				253|| parallels: MBh03,297.041
  
 apan lvih tmən bvatniṁ ibu, saṅkeṅ bvatniṅ lmah, katvaṅana, tar bari-barin kaliṅanya, aruhur tmən saṅ bapa saṅke laṅit, adrəs tmən aṅ manah saṅkeṅ bāyu, akveh tmen aṅən-aṅen saṅkeṅ dukut.

			base text:  
				pitā mātā ca rājendra tuṣyato yw dehinaḥ |
				iha pretya ca tasyātha kīrtirBḥi śāśvatī ||
				254|| parallels: MBh03,196.019
  
 ikaṅ bhakti makavvitan, parituṣṭa saṅ ravvitnya denya, phalanya maṅke dlāha, laṅgəṅ pāləman ika riṅ hayu.

			base text:  
				ZaK prāṇadātā yw cānnāni bhuñjate |
				krameṇaite trayo’pyuktāḥ pitaro dhasādhane ||
				255|| parallels: MBh01,066.013
  
 tluh pratyekaniṅ bapa, tiṅkanya, śarīrakrət, prāṇadātā, annadātā, śarīrakrət ṅaraniṅ saṅkaniṅ śarīra, prāṇadātā ṅaraniṅ mapuṇya hurip, annadātā ṅaraniṅ maveh amaṅan aṅiṅvani vih.

			base text:  
				prītiṁpha़् pituḥ putraḥ Spha़् putrw vai pitā |
				Zadāni deyāni pitā tvekaḥ prayacchati ||
				256|| parallels: MBh12,258.017
  
 ikaṅ anak ṅaranya, mātratrəptiniṅ bapa ginavenya, kunaṅ ikaṅ bapa, sakvehniṅ sukhaniṅ anak ginavenya, apan tan hana tinṅətniṅ bapa, śarīranira tovi, vinehaknira ta ya.

			base text:  
				samarthamasamarthaṁ vā kr̥śaṁ cāpyakr̥śaṁ tathā |
				rakṣatyeva suraṁ mātā nānyaḥ poṣṭā t8vidhaḥ ||
				257|| parallels: MBh12,258.027
  
 maṅkanaṅ ibu, aratā jugāsihnira mānak ya, apan vvaṅ tan vvaṅ, saguṇa, nirguṇa, daridra, sugih, ikaṅ anak, kapva rinakṣanira, iniṅunira ika, tan hana ta pva kadi sira, riṅ māsiha maṅiṅvan.

			base text:  
				sa ca śocati nāpyenaṁ svavīryamakakarṣati |
				śriyā hīno’pi yo gehe taveti pratipadyate ||
				258|| parallels: MBh12,258.025
  
 kunaṅ ikaṅ anak, gumave tuhaniṅ bapa ya tuvi, tan kadi vlasniṅ bapa, vlasnika riṅ bapa, apan yadyapin daridrā ikaṅ bapa, amrih-mrih juga ya pavehanya yyarnaknya.

			base text:  
				putrapautropapa no’pi jananīṁ yaḥ samāśritaḥ |
				api varṣacatasyante vihāyasyeṣa vartate ||
				259|| parallels: MBh12,258.026
  
 ikaṅ vvaṅ tka riṅ pānakan, paputvan, ndātan sah lavan saṅ ibu, vetniṅ bhaktinyan pakādiṅ deva sira, kadīrghāyuṣan mvaṅ svargapada phalanika.

			base text:  
				tadā samr̥ddho Bḥi tadā Bḥi dSitaḥ |
				tadā śūnyaṁ jagatSpha़् yadā ṁā viyujyate ||
				260|| parallels: MBh12,258.028
  
 kunaṅ ikaṅ iniṅgatan deni ibunya, makahetu pratikūlanya, ya ika daridra ṅaranya, ya ika anəmu duhkha ṅaranya, ya ika gumave śūnyaniṅ rāt ṅaranya.

			base text:  
				abhivādayeta veddhamasanaṁ cāsya darśayeta|
				Kajñālirupāsīta gacchantaṁ pr̥ṣṭatonviyata||
				261|| parallels: MBh13,107.033
  
 mataṅnyan maṅkeṅ ulaha riṅ vvaṅ matuha, manāntvā svāgatā avehoṅgvanuṅgvan, manəmbaha aśīlā aṅharəpakna, yar aṅkat maṅatərakna.

			base text:  
				ūrdhvaṁ prāṇā utkrāmanti yūnaḥ sthāvira āyati |
				pratyutthānābhi vādābhyāṁ punastānpratipadyate ||
				262|| parallels: MBh05,038.001
  
 apan alvir huripnikaṅ rare yan pinaraniṅ atuha, yatnā vvaṅ rare, manuṅsuṅ maṅabhivāda, manəmbah, maluy ta huripnika.

			base text:  
				abhivādanaśīlasya ṇīpha़् vr̥ddhopasevinaḥ |
				catvāri tw vardhante kīrtirāyuryaśo balam ||
				263|| parallels: MBh05,039.060
  
 kunəṅ phalaniṅ kabhaktin riṅ vvaṅ atuha, pāt ikaṅ vrəddhi, putyekanya, kīrti, āyuṣa, bala, yaśa, kīrti, ṅaraniṅ pāləman riṅ hayu, āyuṣa ṅaraniṅ hurip, bala ṅaraniṅ kaśaktin, yaśa ṅaraniṅ patitiṅgal rahayu, yatikāvuvuh paripūrṇa, phalaniṅ kabhaktin riṅ vvaṅ atuha.

			base text:  
				vayasaḥ Kṁaṇo’thāsya xasyābhijanw ca |
				veṣavāgbuddhisārūyamanunmattw ळm ||
				264|| parallels: MBh???
  
 nyaṅ keṅətakna, vuvuhniṅ śarīra, nāṅ bāla, yovana, vrəddha, yatika patūtakna lavan ikaṅ yogya ulahanya, ri tlasnyātūt, muvaḥ ta ya patūtakna lavan pirakanya, māsnya, sarkāyya siddhāknanya kunaṅ, ika ta anuṅ asaMBhava atūta lavan janmanya ta ya, patūtnika ya ta patūtakna lavan deniṅ ahyas, deniṅ anaṇḍaṅ, deniṅ aṅucapa, mvaṅ deniṅ amāvāmbək, patūtnika kabeḥ, yatika lakṣaṇaniṅ atṅə̄ ṅaranya.

			base text:  
				viṣaṇṇaṁ dīnamāvignaṁ kṣudhārtaṁ vyādhipīḍitam |
				hr̥tasvaṁ vyasanārtaṁ ca ṇīamāśvāsayennaraḥ ||
				265|| parallels: MBh12,221.040
  
 lvirniṅ bodhanān, vvaṅ aṅel, sinakitan kunaṅ, vvaṅ hīna dīna daridra, vvaṅ hana katakutnya, vvaṅ alapa, vvaṅ vyādhi maṅhiḍəp lara kunaṅ, vvaṅ inalap dr̥byanya, rinampas, inahal, salvirniṅ kahilaṅan, vvaṅ anəmu duḥkha prihati, samaṅkana pratyekaniṅ bodhanān, āśvāsān buddhinya.

			base text:  
				xiXyuditaṁ samyaṅnibaddhaṁ sveṣu Kṁasu |
				dhaṁळṁ niṣeveta sadācāramatandritaḥ ||
				266|| parallels: MBh???
  
 klabakna taṅ ləməh, taki-takin vara-varah saṅ hyaṅ dharmasāstra, ri maryyādāniṅ caturvarṇa sovaṅ-sovaṅ, sarvadāyaniṅ dharmasādhana ika, makapagvan kābyāsaniṅ śiṣṭācāra.

			base text:  
				ācārādvicyuto janturna dhaFamaśnute |
				ācārā hi saṁyuktaḥ samPnaFabhāgbhaveta||
				267|| parallels: MBh???
  
 apan ikaṅ vvaṅ yan panasar saṅkeṅ śiṣṭācāra, vyartha ikaṅ dharmasādhana ginavenya, tan kabhukti phalanya dlāha, kunaṅ ika saṅ apagəh riṅ śiṣṭācāra, paripuṇa phalanikaṅ dharmasādhana, kabhukti denira dlāha.

			base text:  
				amāvāsyaṁ caturdaśyāṁ Pnamasyaṣṭamīṣu ca |
				brahmacārī bhavenṇīamamr̥tasnātako dvijaḥ ||
				268|| parallels: MBh???
  
 nihan tācāranika saṅ brāhmaṇa, yan riṅ amāvāsyā, caturdaśī, riṅ pūrṇamā, riṅ aṣṭamīkāla kunəṅ, brahmacāryya juga sira, hayva parəkiṅ strī, ṅaraniṅ brata maṅkana, amrətasnātaka.

			base text:  
				yamaniyamavrata[sampādyatām] nādattamicchenna pibecca madyaṁ prāṇānna hiṁsenna vadecca mithyām |
				parasya dārānmanasāpi necched yaḥ svargamicchedgr̥havatpraveṣṭum ||
				269|| parallels: MBh???
  
 lavan hayva aṅalap yan tan pāyupobhayan, hayva tāṅinum madya, hayva amāti-mati, hayva mithyā riṅ vacana, hayva aṅaṅən-aṅən paradāra, yan ahyun mantuka riṅ svarga.

			base text:  
				nr̥tyaṁ gītaṁ vāditraṁ gandhamālyaṁ yānaṁ darpaṁ śāyanaṁ cāsavaṁ ca |
				saṁvarjayanparvakāle mitāśī marutāṁ lokānakṣayānabhyupaiti ||
				270|| parallels: MBh???
  
 lavan pihərana ikaṅ pinaṅan, vvaṅ deniṅ amaṅan, iriṅana taṅ bhojanakāla, hayva tāṅigəl, hayva tāṅiduṅ, hayva monyunyan, hayva magandhalepana, hayvāskar, inaṅit, hayva aṅlaku-laku, hayva asukha-sukhan darpavija-vijah, hayva avut turu, hayva aṅinum madya, phalanya, tan hiniṅan, ikaṅ svargaloka kabhukti dlāha.

			base text:  
				yamānseveta satataṁ na nityaṁ niyamānbudhaḥ |
				yamānpatatyasevanhi niyamānkevalaṁ bhajana||
				271|| parallels: MBh???
  
 lavan yama ikaṅ prihən nityaśa gavayakna, kunəṅ ikaṅ niyama, vənaṅ ika tan laṅgəṅən gavayakna, apan ika saṅ manəkət gumavayakən ikaṅ niyama, tātan yatna ri kagavayaniṅ yama, tibā sira riṅ nirayaloka.

			base text:  
				ānr̥śaṁsyaṁ kṣamā satyamahiṁsā dama ārjavam |
				prītiḥ prasādo mādhuryaṁ mārdavaṁ ca yamā daśa ||
				272|| parallels: MBh12,262.037a
  
 nyaṅ brata ikaṅ inaranan yama, pratyekanya nihan, sapuluh kvehnya, ānrəśaṅsya, kṣamā, satya, ahiṅsā, dama, ārjava, prīti, prasāda, mādhurya, mārdava, nahan pratyekanya sapuluh, ānrəśaṅsya, si harimbava, tan svārtha kevala, kṣamā, ci kəlan riṅ panastīs, satya, si tan mrəṣāvāda, manukhe sarvabhava, dama, si upaśama vruh mituturi manahnya, ārjava, si duga-dugābnər, prīti, si gə̄ṅ karuṇa, prasāda, hniṅniṅ manah, mādhurya, manisniṅ vulat lavan vuvus, mārdava, pə̄sniṅ manah.

			base text:  
				dānamijyā tapo dhyānaṁ svādhyāyopasthanigrahaḥ |
				vratopavāsamaunaṁ ca ānanaṁ ca niyamā daśa ||
				273|| parallels: ma.su. 4869 MBh???
  
 nyaṅ brata sapuluh kvehnya, ikaṅ niyama ṅaranya, pratyekanya, dāna, ijyā, tapa, dyāna, svādhyāya, upasthanigraha, brata, upavāsa, mauna snāna, nahan ta avakniṅ niyama, dāna veveh, annadānādi, ijyā, devapūjā, pitrəpūjādi, tapa, kāyasaṅśoṣaṇa, kasatan ikaṅ śarīra, bhūśayyā, jalatyāgādi, dhyān, ikaṅ śivasmaraṇa, svādhyāya, vedābhyāsa, upasthanigraha, kahrətaniṅ upastha, brata annavarjjādi, mauna, vācaṅyama, kahrətaniṅ ujar, hayvākəcək kunəṅ, snāna, trisaṅdhyāsavana, madyusa ri kālaniṅ sandhya.

			base text:  
				arthaḥ[sampādyatām] dharmeṇārthaḥ samāhāryo dharmalabdhaṁ tridhā dhanam |
				kartavyaṁ dharmaparamaṁ mānavena prayatnataḥ ||
				274|| parallels: MBh13,129.018
  
 lavan tkapaniṅ maṅarjana, makapagvanaṅ dharma ta ya, ikaṅ dāna antukniṅ maṅarjana, yatika patlun, sādhana riṅ tlu, kayatnākna.

			base text:  
				ekenāṁśena dharmārthaḥ kartavyo bhūmimicchataḥ |
				ekenāṁśena kāmārtha ekamaṁśaṁ vivardhayeta||
				275|| parallels: MBh13,129.019 MBh4.057d@015_0774 MBh4.057d@015_0775
  
 nihan kramanyan pinatlu, ikaṅ sabhāga, sādhana ri kasiddhaniṅ dharma, ikaṅ kapiṅrvaniṅ bhāga, sādhana ri kasiddhaniṅ kāma ika, ikaṅ kapiṅtiga, sādhana ri kasiddhaniṅ artha ika, vrəddhyakna muvah, maṅkana kramanyan pinatiga, denika saṅ mahyun maṅgihaknaṅ hayu.

			base text:  
				ye’rthā dharmeṇa te labhyā ye dharmeṇa dhigastu tāna|
				dharmānvai śāśvataṁ loke na jahyādarthakāṅkṣayā ||
				276|| parallels: MBh12,281.019
  
 apan ikaṅ artha, yan dharma lvirniṅ kārjananya, ya ika lābha ṅaranya, paramārthaniṅ amaṅgih sukha saṅ tuməmvakən ika, kunəṅ yan adharma lvirniṅ kārjananya, kaśmala ika, siniṅgahan de saṅ sajana, mataṅnyan hayva anasar saṅke dharma, yan taṅarjana.

			base text:  
				dharmārthaṁ yasya vittehā tasyānīha garīyasī |
				prakṣālanāddhi paṅkasya dūrādasparśanaṁ varam ||
				277|| parallels: MBh03,002.047b*0010_01 MBh03,002.047c
  
 hana pva vvaṅ maṅke kramanya, maṅga makasādhanaṅ adharma, an paṅarjanārtha, an sādhana riṅ dharma prayojananikaṅ artha denya, ikaṅ vvaṅ maṅkana kramanya, ləhəṅ juga yan tan paṅarjana, apan yukti tmən ikaṅ maniṅgali latək saṅka riṅ maṅambah, yadyapin, vasəhana avasānanya.

			base text:  
				savesāmeva śaucānāmarthaśaucaṁ viśiṣyate |
				yo’rthe śucirhi sā śucirna mr̥dvāriśuciḥ śuciḥ ||
				278|| parallels: MBh???
  
 apan iri sakvehniṅ śauca, nāṅ pākraśauca, mrətśauca, jalaśauca, bhasmaśaucādi, ṅhiṅ arthaśauca juga lvih, kaliṅanya, ikaṅ śuci riṅ artha ṅaranya, sumiṅgahiṅ anyāyārtha, ya ika paramārthaniṅ śuci ṅaranya, kunaṅ ikaṅ śuci deniṅ jalaśaucādi, tan paramārthaniṅ śuci ika.

			base text:  
				ye’rthāḥ kleśena mahatā dharmasyātikrameṇa vā |
				arervā praṇipātena mā sma teṣu kr̥thā manaḥ ||
				279|| parallels: MBh05,039.061
  
 hana yārtha ulihniṅ parikleśa, ulihniṅ anyāya kunəṅ, athavā kasəmbahaniṅ śatru kunəṅ, hetunya ikaṅ artha maṅkana kramanya, tan keṅinakna ika.

			base text:  
				jātasya hi kule mukhye paravitteṣu gr̥dhyataḥ |
				lobhaśca prajñāmāhanti prajñā hanti hatā śriyam ||
				280|| parallels: MBh05,070.018
  
 yadyapin kulaja ikaṅ vvaṅ, yan eṅin riṅ para dr̥bya haraṇa, hilaṁ kaprajñān ika deniṅ kalobhanya, hilaṅniṅ kaprajñānya, ya ta humilaṅakən śrīnya, haləpnya salvirniṅ vibhavanya.

			base text:  
				dharmaścārthaśca kāmaśca tritayaṁ jivite phalam |
				etattrayamavāptavyamadharmaparivarjitam ||
				281|| parallels: MBh13,112.017
  
 tlu kta phalaniṅ hurip ṅaranya, avaknyan tlu, dharma, artha, kāma, nahan tāvaknyan tlu, hayva ta kaslatan adharmma.

			base text:  
				avandhyaṁ divasaṁ kuryāddharmataḥ kāmato’rthataḥ |
				gate hi divase tasmiṁstadūnaṁ tasya jivitam ||
				282|| parallels: MBh???
  
 hayva tikaṅ kāla vineḥ niṣphala, vehən saphala juga ya, pilih upayogākna, i kasiddhaniṅ dharma artha tāma kunəṅ, apan tan vuruṅ kṣayaniṅ hurip, irikaṅ kāla, mataṅnyan pəṅpəṅən ikaṅ hurip hayva tālakṣepa.

			base text:  
				yanna dharmāya nārthāya na kāmāya na śāntaye |
				vyarthaṁ tajjanmināṁ janma maraṇāyaiva kevalam ||
				283|| parallels: MBh???
  
 ikaṅ vvaṅ tan paniddhākən dharma, artha, kāma, mokṣa, hemana hana-hana apārthaka huripnya, ṅaranikān maṅkana, umiṅu śarīranya paṅanəniṅ mr̥tyu ika.

			base text:  
				arthāṁstyajata pātreṣu bhajadhvaṁ kāmajānguṇāna|
				priyaṁ priyebhyaḥ kuruta mr̥tyurhi tvarate jayī ||
				284|| parallels: MBh05,058.020
  
 mataṅnyan tiṅgalakna ikaṅ artha, dānākna ri saṅ pātra, pātra ṅaran saṅ yogya vehana dāna, maṅkana ikaṅ bogopabhoga, salvirniṅ viṣaya, bhuktinnatika, ikaṅ vastu sānukheri  hatinta, vehakna riṅ manukheri hatinta, sakasṅəpta, apan ikaṅ  mr̥tyu agya juga ya, tan kavnaṅ inalahakən.

			base text:  
				sukham[sampādyatām] iha vaikasya nāmutra amutraikasya no iha |
				iha cāmutra caikasya nāmutraikasya no iha ||
				285|| parallels: MBh03,181.034
  
 apan ikaṅ vvaṅ ṅaranya, hana sukha maṅke juga, tan sukha riṅ janmāntara, hana ta sukha riṅ janmāntara juga, tan sukha maṅke, hana ta sukha maṅke, riṅ janmāntara vaneh sukha tah, hana tātan sukha maṅke, tan sukha riṅ janmāntara.

			base text:  
				dhanāni yeṣāṁ vipulāni santi nityaṁ ramante suvibhūṣitāśca |
				teṣāmayaṁ śatruvaraghnaloko nāsau sadā dehasukhe ratānām ||
				286|| parallels: MBh03,181.035
  
 nihan ikaṅ sukha maṅke ṅaranya, hana vvaṅ sugih tan pahiṅan kvehniṅ māsnya piraknya, ndān bhinuktinya juga, sinaṇḍaṅnya, pinaṅanya pisaniṅu dadahakna riṅ dharmakriyā, ikaṅ vvaṅ maṅkana pravrəttinya, ya ika sukha maṅke juga ṅaranya.

			base text:  
				ye yuktayogās tapasi prasaktāḥ svādhyāyaśīlā jarayanti dehāna|
				jitendriyā bhūtahite niviṣṭās teṣāmasau nāyamarighna lokaḥ ||
				287|| parallels: MBh03,181.036
  
 kunaṅ ikaṅ vvaṅ tan kaluban masamādhi, jnək gumavayaṅ tapa, tuhagaṇa vidyābhyāsa, jitekdriya, māsih riṅ sarvasatya, ikaṅ vvaṅ maṅkana, ya ika sukha dlāha ṅaranya.

			base text:  
				ye dharmameva prathamaṁ caranti dharmeṇa labdhvā ca dhanāni kāle |
				dārānavāpya kratubhiryajante teṣāmayaṁ caiva paraśca lokaḥ ||
				288|| parallels: MBh03,181.037
  
 nihan lvirnikaṅ vvaṅ sukha maṅke, sukha dlāha, hana ya maṅabhyāsa dharmasādhana, ri tlasnyan paripūrṇa kadamlaniṅ dharmasādhana denya, maṅarjana ta ya artha, dharmatah denyāṅarjana, mastrī pva ya, mamukti viṣaya, dharmata denya, muvah mayajñā ta ya, devayajñā, pitrəyajñādi, ikaṅ vvaṅ maṅkana, yatika sukha maṅke, sukha dlāha ṅaranya.

			base text:  
				ye naiva vidyāṁ na tapo na dānaṁ dānaṁ na cāpi pūjāṁ kratubhiryajante |
				na cādhigacchanti sukhānyabhāgyās teṣāmayaṁ caiva paraśca lokaḥ ||
				289|| parallels: MBh03,181.038
  
 kunaṅ ikaṅ vvaṅ maṅke kramanya, tan paṅaji ya, tan patapa, tan paveh dāna, tan pūjā, tan yajñā, ikaṅ ginavayakanya, nirbhāgya ta ya, tivas viphala, asiṅ sasolahnya, tātan panmu sukha, ikaṅ vvaṅ maṅkana kramanya, yatika tan sukha maṅke, tan sukha dlāha ṅaranya.

			base text:  
				tīrthayātrā[sampādyatām] akrodhanaśca rājendra satyaśīlo dr̥ḍhavrataḥ |
				ātmopamaśca bhūteṣu sa tīrthaphalamaśnute ||
				290|| parallels: MBh03,080.033
  
 hana ya vvaṅ maṅke kramanya, tan katamana krodha, satya ta ya, apagəh ta ya riṅ brata, māsih riṅ sarvabhūta, tar pahi lavan avaknya, ikaṅ sarvasattva ri hiḍupnya, ikaṅ vvaṅ maṅkana kramanya, phalaniṅ tīrthayātrā katmu denika dlāha, tīrthayātrā ṅaraniṅ mahas agləm atīrtha.

			base text:  
				anupoṣya trirātrāṇi tirthānyanabhigamya ca |
				adattvā kāñcanaṁ gāśca daridro nāma jāyate ||
				291|| parallels: ma.su. 124 MBh03,080.039
  
 nihan hananiṅ tan patīrtha, hana ya vvaṅ maṅke kramanya, tapvan popavāsa tigaṅ vṅi, tapvan pādyus riṅ tīrtha, tapvan paveh kāñcanadāna, godāna, ikaṅ vvaṅ maṅkana kramanya, ya ika paramārthaniṅ daridra ṅaranya. 

			base text:  
				sadā daridrairapi hi śakyaṁ prāptuṁ narādhipa |
				tīrthābhigamanaṁ puṇyaṁ yajñerapi viśiṣyate ||
				292|| parallels: nā.pu. 2.62.6, pa.pu. 3.11.18 MBh03,080.037a MBh03,080.038c
  
 apan maṅke kāttamaniṅ tīrthayātrā, atyanta  pavitra, lvih saṅkeṅ kalāvananiṅ yajña, vənaṅ ulahakna riṅ daridra.

			base text:  
				daridraḥ[sampādyatām] mr̥to daridraḥ puruṣo mr̥taṁ rājyamarakṣakam |
				mr̥tamaśrotriyaṁ śrāddhaṁ mr̥to yajñastvadakṣiṇaḥ ||
				293|| parallels: MBh03,297.059
  
 ika taṅ vvaṅ daridra, ya ika māti ṅaranya, maṅkanaṅ rāṣṭra, vanvāgə̄ṅ, janapada punpunan, ya tan paratu, māti ṅaranika, maṅkanaṅ śrāddha, pitrətarppaṇa, ya  śrāddha ṅaranya, yan tan kinahanan saṅ śrotriya, māti ṅaranika, śrotriya ṅaran saṅ samāpta riṅ veda, saṅ huvus tumamakən saṅ hyaṅ veda, maṅkanaṅ yajña yan tan padakṣiṇā, māti ṅaranika.

			base text:  
				durbhikṣādeva durbhikṣaṁ bhayādatibhayaṁ tathā |
				mr̥tebhyaḥ pramr̥taṁ yānti daridrāḥ pāpakāriṇaḥ ||
				294|| parallels: pañ. 2.100 MBh12,174.003
  
 anona pva kita daridra, mulahakna ikaṅ adharmma, ya lvirniṅ kapāpan, ya ika durbhikṣa saṅkeṅ durbhikṣa ṅaranya, vkasniṅ karahaṅ kleśa saṅkeṅ kleśa, vkasniṅ sinaṅgah kleśa, bhaya saṅkeṅ bhaya, atyantaniṅ karəsrəs, māti saṅkeṅ māti, putusniṅ sinaṅgah māti.

			base text:  
				daridrasya manuṣyasya duṣprajñasyādhanasya ca |
				kāle’pyuktaṁ hitaṁ vākyaṁ na kaścitpratipadyate ||
				295|| parallels: MBh???
  
 ika taṅ daridra, yadyapin prājñā tuvi, tan hiniḍep juga ikaṅ senujarakənya, yadyapi maṅəne kāladeśa tuvi, śabda hitāvasāna tuvi, ṅuniveh yan apuṅguṅa ikaṅ vvaṅ daridra, pisaniṅun hanā sambega ruməmvā sojarnya.

			base text:  
				sato’pi na virājante luptārthasyetare guṇāḥ |
				āditya iva bhūtānāṁ śrīrguṇānāṁ prakāśikāḥ ||
				296|| parallels: MBh???
  
 apan ikaṅ daridra ṅaranya, yadyapin ika makveh guṇa ka vruhanya, tan prakāśa ika, tan paripūrṇa haləpnya, apan śrī nimittaniṅ guṇan paripūrṇa haləpnya, kadi rūpa saṅ hyaṅ ādityan prakāśākən ikanāṅ sarvabhūta, sira nimittanyān katon.

			base text:  
				caṇḍalaśca daridraśca dvāvetau sadr̥śau matau |
				caṇḍalasya na gr̥hṇanti daridrasya na prayacchati ||
				297|| parallels: MBh???
  
 ikaṅ daridra ṅaranya, mvaṅ caṇḍāla, yan iniṅət-iṅətən gatinya, paḍa juga ya, ri kapva tan pagave dāna, apan ikaṅ caṇḍāla ṅaranya, tan tinaṅgap dānanika, maṅkana ikaṅ daridra, tan hana gantanyāveha dāna.

			base text:  
				ahiraṇyamadāsaṁ tadalpānnādyagorasam |
				gr̥haṁ kr̥paṇārtīnāṁ narakasya paro nidhiḥ ||
				298|| parallels: MBh???
  
 maṅkana umahniṅ daridra ṅaranya, yan rasana, tan hana juga pahinya lavan narakaloka, rūpaniṅ tan hanaṅ mās iriya, tan hanaṅ rare hulun, tan hanaṅ annādi bhoga iriya, mvaṅ tan hanaṅ gorasa.

			base text:  
				yaśca kr̥śaḥ kr̥śadhanaḥ kr̥śabhr̥tyaḥ kr̥śātithiḥ |
				sa vai rājankr̥śanāmā na śarīrakr̥śaḥ kr̥śaḥ ||
				299|| parallels: MBh12,008.024
  
 ika taṅ daridra, ya ika byaktaniṅ sinaṅguh makuru ṅaranika, yadyapin aləmva tuvi, yan tan pamās, akuru ṅaranika, maṅkana ikaṅ vvaṅ tan pahamba, tan vvaṅ aveha maṅana, vvaṅ tan patamuy kunaṅ, tan pinaraparan, yatika prasiddhakuru ṅaranya, kaliṅanya tan kuruniṅ śarīra kāraṇaniṅ sinaṅguh akuru.

			base text:  
				suhr̥dāṁ hi dhanaṁ bhuṅkte kr̥tvā praṇayamīpsitam |
				pratikartumaśaktasya jivināṁtānmaraṇaṁ varam ||
				300|| parallels: MBh05,105.007
  
 apan ikaṅ daridra ṅaranya, bhinuktinya ta vibhavaniṅ mitranya, tinkan saprayojabhanya, ndan pisaniṅu ya vənaṅ amaləsa ri mitranya, deniṅ daridranya, deniṅ kaśmalaniṅ buddhinya kunəṅ, lobha humət atṅət, yan paramārthanya, ləhəṅaṅ māti saṅkerika.

			base text:  
				na tathā khidyate rājanprakr̥tyā nirdhano janaḥ |
				yathā bhadrāṇi samprāpya tairvihīnaḥ sukhaidhitaḥ ||
				301|| parallels: MBh05,070.029
  
 ləhəṅ mata laranikaṅ vvaṅ daridra svabhāva, kāsyasih sadākāla, tan kadi laranikaṅ vvaṅ daridra mūlasugih, agə̄ṅ tmən laranika.

			base text:  
				prāyeṇa śrīmatāṁ gehe bhoktuṁ śaktirna vidyate |
				daridrāṇāṁ tu rājendra saśākamapi jīryati ||
				302|| parallels: MBh05,034.049 MBh12,028.029a
  
 prāyanika saṅ sugih, hīnaśakti juga ya ri kabhuktyan ikaṅ viṣaya, kunəṅ ikaṅ daridra, yadyapin gaṅan tovi, kunti juga ya.

			base text:  
				saṁpannataramevānnaṁ daridrā bhuñjate sadā |
				kṣutsvādutāṁ janayati sā cāḍhyeṣu na vidyate ||
				303|| parallels: MBh05,034.048
  
 saṅkṣepanya, asiṅ vastu pinaṅaniṅ daridra jugan enak, apan ikaṅ lapā, yāmaṅun inakniṅ pinaṅan, riṅ daridra tandəlan ika, kunəṅ ri saṅ sugih, tan uṅgu ika.

			base text:  
				kṣuddharmasaṁjñāṁ praṇudatyādatte dhairyameva ca |
				arthānusāriṇī jihvā karṣatyeva rasānprati ||
				304|| parallels: MBh03,246.024
  
 lavan ta paveh, ikaṅ lapā maṅhilaṅakən kayatnan, ri kagavayaniṅ dharma sādhana ya, mvaṅ maṅhilaṅakən kadhīran ta ya, təkvan ikaṅ jihvā, meṅət juga ya riṅ rasa, ya tā matəkakən lapā.

			base text:  
				viṣamāṁ hi daśāṁ prāpya devāngarhayate’budhaḥ |
				ātmanaḥ karma doṣāṇi na vijānātyapaṇḍitaḥ ||
				305|| parallels: MBh03,200.006
  
 ndān ikaṅ apuṅguṁ, manəsəl purākrəta juga ya, yan panmu lara duhkha, apan tan eṅət ya, an aśubhakarma ginavenya ṅūni.

			base text:  
				īhamānaḥ samāraMBhānyadi nāsādayeddhanam |
				tapo mahatsamātiṣṭhen na hyanuptaṁ pararohati ||
				306|| parallels: MBh13,149.010
  
 paramārthanya, ikaṅ vvaṅ viphala prayāsa, tan tmuṅ artha, an atiśaya gə̄ṅniṅ kotsāhanyan pamrih aṅarjana, yogya nikan pagavayan tan pamisan-misan kta ya, apan tan hana tumuvuh yan tan inipuk ṅaranya, hananiṅ paṅipuk hananiṅ tumuvuh, hiṅanyan tan hana śubhakarmanya ṅūni kaliṅanika.

			base text:  
				atyantavimukhe daive vyarthayatne ca pauruṣe |
				tejasvino daridrasya vanādanyatkutaḥ sukham ||
				307|| parallels: MBh???
  
 hana pva daridra agə̄ṅ viveka, ndān vyartha juga solahnya, makahetu tan hana śubhakarmaphalanya, tan hana kāraṇa nikān panəmvaṅ sukha, ṅhiṅ halas juga, tyaktaparigrahānusupa riṅ alas ta pva ya.

			base text:  
				pratyādiṣṭasya vittena viṣamārpitacetasaḥ |
				tulye sati parikleśe kaḥ pradveṣastapovane ||
				308|| parallels: ma.su. 661 MBh???
  
 apan ikaṅ vvaṅ siṅlariṅ sukha, katkan tuha tovi, yayāmrih kasakitan, tuhun vrāgāna ta ya, tan tmuṅ phalaniṅ prihnya, apa kelitnika riṅ alas, apa kāraṇaniṅ pradveṣanika riṅ tapa, apan yaya pva ikaṅ parikleṣa katmu denya.

			base text:  
				kubjasya kītakhātasya dāvaniṣṇusitatvacaḥ |
				tarorapyūṣarasthasya bhadraṁ janma na cārthinaḥ ||
				309|| parallels: MBh???
lavan ta vaneh, nyaṅ kayu-kayu suṇḍe vilut purətən, pinaṅaniṅ bololan, pinakomahniṅ smut, rinambataniṅ ani, babak kulitnya deniṅ apuy alas, tumuvuh ta ya riṅ karikil gatarasa tiṅgaraṅ, samaṅkanani laranya, lavan saṅsāranya, ndān ləhəṅ tman ika saṅkeṅ duhkhaniṅ daridra, mvaṅ laraniṅ sadākāla mana-mana harəp-harəp, ṅuniveh yan pasevā harəp-harəp vevehan.
 

			base text:  
				ehi gaccha patottiṣṭha vada maunaṁ samācara |
				evamāśāgrahagrastaiḥ krīḍanti dhanino’rthibhiḥ ||
				310|| parallels: MBh???
  
 apan ikaṅ harəp-harəp vevehana, pinakāmṅ-amṅan juga ya, denika saṅ sinevā hinarəp-harəp maveha, liṅnira, paraṅke, laku, paṅadəg, paluṅguh, paṅucap, hnəṅ, maṅkana liṅ saṅ sinevā, ndān yatna juga ikaṅ vvaṅ harəp-harəp, vetniṅ gə̄ṅniṅ  harəp-harəpnya.

			base text:  
				ahanyahani bhūtāni sr̥jatyeva prajāpatiḥ |
				adyāpi na sr̥jatyekaṁ yo’rthinaṁ nāvamanyate ||
				311|| parallels: kāprāṇāyāma. 339 MBh???
  
 sāri-sāri mata bhaṭāra brahmā manrəṣṭi sarvabhūta, aneka prakāra lvirnya, tan tuṅgal buddhinya, lavan pravr̥ ttinya, mvaṅ guṇanya, rūpanya, ṅhiṅ tuṅgal juga tan kasrəṣṭi denira, adyāpi katka maṅke, ikaṅ tan asampaya riṅ masevāṅgə̄ṅ harəp.

			base text:  
				kaṇṭhe gadgadatā svedo mukhe vaivarṇyavepathū |
				mriyamāṇasya cihnāni yāni tānyeva yācataḥ ||
				312|| parallels: MBh???
  
 katuhvan ikaṅ mamintāṅgə̄ṅ harəp, tan hana juga pahinya lavan vvaṅ meh mātya, ikaṅ sḍəṅ kaṇṭhagataprāṇa, apayapan tuna tka pgat-pgat denyāṇucap, hariṅətən alət, mukhanya, kumtər ktə-ktəgən bhāvanya, mataṅnyan paḍa lavan meh mātya juga ya.

			base text:  
				saṁsargaḥ[sampādyatām] vastramaMBhas tilānbhūmiṁ gandho vāsayate yathā |
				puṣpāṇāmadhivāsena tathā saṁsargajā guṇāḥ ||
				313|| parallels: MBh03,001.022
  
 nyaṅ slaṅakna, ikaṅ saṅsarga, aglis jugānularakən guṇaya, irikaṅ lot masaṅsarga lavan maguṇa, vyaktinya, nahan yāmbə̄niṅ skar, an tular mara riṅ dodot, vvai, lṅa, lmah, makanimitta pasaṅsarganya, lavan ikaṅ kəmbaṅ.

			base text:  
				hīyate hi matistāta hīnaiḥ saha samāgamāta|
				samaiśca samatāmeti viśiṣṭaiśca viśiṣṭatām ||
				314|| parallels: 
  
 mataṅnyan maṇḍəh ikaṅ bhuddhi, yan pasaṅsargga ṅvaṅ lavan vvaṅ sor hīnabudhhi, yapvan vvaṅ madhyama saṅsarganiṅ vvaṅ, madhyama ikaṅ buddhi denya, vvaṅ uttama pva saṅsinaṅsarga, uttama buddhiniṅ vvaṅ yan maṅkana.

			base text:  
				guṇavatsu guṇālpo’pi yāti vistaratāṁ nèṇām |
				patitaḥ svādulimāle tailabindurivāMBhasi ||
				315|| parallels: MBh???
  
 yadyapin akḍika ktikaṅ guṇa, yan irika saṅ vvaṅ maguṇa, lot masaṅsarga lavan saṅ maguṇa kunəṅ, lumrā ya maṅkin avuvuh, kadi rūpanikaṅ lṅa tumibā riṅ vvai, lumrā juga purihnya.

			base text:  
				mahānapyalpatāmeti nirguṇe guṇavistaraḥ |
				ādhārānusvabhāvatvādgajendra iva darpaṇe ||
				316|| parallels: MBh???
  
 yadyapin akveha ikaṅ guṇa, yan riṅ vvaṅ nirguṇa tan patkən ri hananiṅ paṅavruhnya, ahə̄t juga ya, tan katon vistāranya, kady aṅganiṅ vayaṅ-vayaṅaniṅ liman riṅ pahyasan alit, tumūt litnya āvāranya.

			base text:  
				tasmādguṇeṣu rājyeta mā doṣeṣu kadācana |
				nirguṇo yo hi durbuddhirātmanaḥ so’bhirucyate ||
				317|| parallels: 
  
 mataṅnyan hayva ṅvaṅ tan jnət riṅ guṇa, pvihan taki-takin juga ya, hayva kāveśa gumavayaṅ doṣa, apan ikaṅ vvaṅ durbuddhi deniṅ tan paguṇanya, makamusuh avaknya juga ya. 

			base text:  
				sādhuḥ[sampādyatām] sadbhireva sahāsīta sadbhiḥ kurvīta saṅgatim |
				sadbhirvividaṁ maitrīṁ nāsadbhiḥ kiñcidācareta||
				318|| parallels: MBh???
  
 kunaṅ ulaha, yan pasahāyanika, saṅ sādhu juga sahāyanta, yan ta gavaya pakadaṅan, saṅ sādhu juga kadaṅanta, yadyapin patukara tuvi, ṅuniveh yan samitra lavan saṅ sādhu juga, apan pisaniṅun hanā kayogyaniṅ tan sādhu.

			base text:  
				na prahr̥ṣyati sammāne nindito nānutapyate |
				na kruddhaḥ paruṣāṇyāha tamāhuḥ sādhulakṣaṇam ||
				319|| parallels: MBh05,033.026a 
  
 kunəṅ lakṣaṇa saṅ sādhu, tan agiraṅ yan inləm, tan alara yan inandā, tan kataman krodha, pisaniṅun ujaraknaṅ paruṣavacana, laṅgəṅ dhīrāhniṅ manahnira.

			base text:  
				na smarantyaparāddhāni smaranti sukr̥tāni ca |
				asambhinnāryamaryādāḥ sādhavaḥ puruṣottamāḥ ||
				320|| parallels: MBh15,018.002
  
 lavan ta vaneh, taraṅən-aṅən doṣaniṅ len, pisaniṅun ujaraknaṅ parāpavāda, guṅanya mvaṅ ulahnya, rahayu juga keṅətnira, tātan hana gantanira manasara sakeṅ śiṣṭācāra, apagəh juga sira ri maryyānānira, maṅkana lakṣaṇa saṅ sādhu, sira puruṣottama ṅaranira vaneh. 

			base text:  
				yathā yathā prakr̥ṣṭānāṁ kṣetrāṇāṁ śasyasampadaḥ |
				śākhā ca phalabhāreṇa namraḥ sādhustathā tathā ||
				321|| parallels: MBh???
  
 paramārthanya, upaśama ta pva saṅ sādhu ṅaranira, tumut kula deniṅ kvehniṅ guṇanira, mvaṅ vruḥnira, kady aṅganiṅ pari, tumut kula deniṅ bvatniṅ vvahnya, mvaṅ pāṅniṅ kayu, tumut kula deniṅ tə̄bniṅ phalanya.

			base text:  
				pr̥ṣṭhato na vijalpanti dīnamabhyuddharanti ca |
				saṁvāsannāvamanyante sevyā rājendra sādhavaḥ ||
				322|| parallels: MBh???
  
 nihan ta purih saṅ sādhu, tan dadi juga sira mucapa doṣaniṅ len, ri vuri-vurinya tuvi, tar aṅgā tan patuluṅa yan panen kalaran, tātar asampe, matvaṅ asih riṅ amarāśraya, mataṅnyan yogya sevān juga sira.

			base text:  
				arthaṁ mahāntamāsādya vidyāmācāryayatiameva ca |
				vicaredasamunnaddhaṁ yaḥ sa paṇḍita ucyate ||
				323|| parallels: MBh05,033.039
  
 kunaṅ saṅ maṅke kramanira, agə̄ṅ ikaṅ vibhava katmu denira, vruh ta sira aṅaji kinatvaṅan, saphalan pavīrya, ndātan katkan mada, tan asiga, tan uddhata, sira tika paṇḍita ṅaranira.

			base text:  
				anugantuṁ satāṁ vartma yadi kr̥tsnaṁ na śakyate |
				svalpamapyanugantavyaṁ mārgastho’pi na sīdati ||
				324|| parallels: MBh???
  
 yapvan tan katūt ācāra saṅ mahāpuruṣa, katuhvan apan atyanta kvehnya lavan kāsnya, savanehnya ta kunaṅ tūtakna, sasambhava katūta denta, apan vənaṅ ikānuluṅ sakeṅ lara, tumulaka sakeṅ narakaloka.

			base text:  
				na kevalaṁ janasyāsya sādhurbhavati sammataḥ |
				puruṣaṁ vr̥tasampannamātmāpi bahu manyate ||
				325|| parallels: ma.su. 1437 MBh???
  
 lavan vaneh tan kevala vvaṅ, muvah ktikaṅ vvaṅ māsih riṅ vvaṅ sādhu, saṅ hyaṅ ātmā tuvi māsih sira, irikaṅ vvaṅ śuddhaśīla, māsih māvak, mara kasaṅgahanika.

			base text:  
				āryavr̥ttamidaṁ vr̥ttamiti vijñāya śāśvatam |
				santaḥ parārthaṁ kurvānā nāvekṣante pratikriyām ||
				326|| parallels: MBh03,281.048
  
 tātan pakanimitta hyunira riṅ pratyupakāra saṅ sajjana, argavayakən ikaṅ kaparārthan, kunaṅ viveka sira, pravr̥tti saṅ sādhu ta pva iki, maryādā saṅ mahāpuruṣa, maṅkana juga vivekanira, tar prekṣaka riṅ phala.

			base text:  
				vr̥ttaṁ yatnena saṁrakṣyamuttameti ca yāti ca |
				akṣīṇo vittataḥ kṣīṇo vr̥ttatastu hato hataḥ ||
				327|| parallels: MBh03,177.014d@019_0053 MBh03,177.014d@019_0054 MBh05,036.029d*0220_01 MBh05,036.029d*0220_02
  
 saṅkṣepanya pravr̥tti saṅ sajjana rakṣān kayatnākna, kunaṅ ikaṅ dhanādi, tan yukti ika rakṣān, apan luṅhā tka svabhāvanya, tan kna kinayatnākən, lavan ta vaneh, tan si tan paḍāṅinak tikaṅ kāsyasih ṅaranya, yadyapin daridra tuvi, yan sugih riṅ kasuśīlan, prasiddha sugih ṅaranika, mon sugih riṅ dhana, yan duśśīla, daridra ṅaranika, prasiddhaniṅ māti ika.

			base text:  
				pratyahaṁ pratyavekṣeta hyātmano vr̥ttamātmana|
				kiṁ nu me paśubhistulyaṁ kimu satpuruṣaiḥ samam ||
				328|| parallels: MBh???
  
 mataṅnyan hayva tan paviveka, avakta ta pva umaṅən-aṅəna ulahnyāvakta sāri-sāri, liṅanta, salah kariki ulaḥta, yukti karika, paḍa lavan paṣu kariki ta maṅke, paḍa lavan saṅ paṇḍita kunaṅ, deniki pravr̥ttinta, maṅkana liṅanta sāri-sārin yaknātutura ri pravr̥ttinta.

			base text:  
				kartā kārayitā caiva yaścaivamanumanyate |
				śubhaṁ vā yadi vā pāpaṁ teṣāmapi samaṁ phalam ||
				329|| parallels: MBh???
  
 samaṅke taṅ amukti karmaphala, ikaṅ magave, ikaṅ makon agavaya, ikaṅ maṅanumata, maṅyuktyani, ika ta katlu, phala ika mamukti karmaphala, salviranya, yan hala, yan hayu.

			base text:  
				na pāpe pratipāpaḥ syātsādhureva sadā bhaveta|
				ātmanaiva hataḥ pāpo yaḥ pāpaṁ kartumicchati ||
				330|| parallels: MBh03,198.043
  
 mataṅnyan śubhakarma tikaṅ prihən, yadyapin pāpakarma ulahaniṅ vvaṅ ri kita, ulah saṅ sādhu juga pamaləsanta, hayva amaləs riṅ pāpakarma, apan ikaṅ vvaṅ mahyun gumavayaṅ kapāpan, pāvakniṅ pāpa ika, hilaṅ denyāvaknya, ika pva tan len mukti phalanikaṅ aśubhakarma ginavayanya.

			base text:  
				āropyate śilā śaile kleśena mahatā yathā |
				patyate ca sukhenādhastathātmā puṇyapāpayoḥ ||
				331|| parallels: MBh???
  
 mataṅnyan hayva tan yatnā, rakṣan kayatnākna katəmvan ikiṅ si dadi vvaṅ denta, sakāraṇanyan qəntas miṇḍuhura muvah, ta pva gavayakna, apan atyanta ivəhniṅ mamiṇḍuhurakən, kunaṅ yan pamiṅsorakna, eman ika, tonənta, nāṅ vuṅkal, piṅruhurakna vyargraniṅ vukir, antukniṅ parikleśa ika, kunaṅ yan tibākna ika, tan kevəhan mvaṅ irika.

			base text:  
				divaṁ spr̥śati bhūmiṁ ca śabdaḥ puṇyasya karmaṇaḥ |
				yāvatsa śabdo bhavati tāvatpuruṣa ucyate ||
				332|| parallels: MBh03,191.021 MBh03,297.063
  
 apan ikaṅ śubhakarma ṅaranya, tka riṅ svargaloka kocapanya, ṅuniveh riṅ pr̥thvaṅtala, ya ika kaṅrtti ṅaranika, pocapan, makanimittaṅ gave rahayu, salavasnyan kocap, samaṅkana ikaṅ magave, an vvaṅ ṅaranya.

			base text:  
				kīrtirhi puruṣānloke sañjivayati mātr̥vata|
				akīrtirjivitaṁ hanti jivato’pi śarīriṇaḥ ||
				333|| parallels: MBh03,284.032
  
 ika taṅ kīrti, sākṣāt ibu juga ya, ri kapva ahuripi, yadyapin līna ikaṅ makīrti ya, mahurip juga ikān maṅkana, ri tan hilaṅniṅ kīrtinya, kunaṅ ikaṅ si duryaśa, byakta mr̥tyu ika, apan yadyapin ahuripa ika, makakaduryaśanya, yan kocap ika kaduryaśanya māti ṅaranya ika.

			base text:  
				drogdhavyaṁ na ca mitreṣu na viśvasteṣu karhicita|
				yasya cānnāni bhuñjīta yatra ca syātpratiśrayaḥ ||
				334|| parallels: MBh03,154.013
  
 nyaṅ paṅrakṣa kīrti, hayva drohaka riṅ mitra, drohaka ṅaraniṅ mahyun ri pātyanika, hayva drohaka ri kaparcaya, parcaya ri kita kunaṅ, riṅ pinaṅanta skulnya, pamarāśraya kuneṅ, apan kr̥taghna  ṅaraniṅ pāpaniṅ maṅkana, tan pūrvarəṇa.

			base text:  
				asādhuḥ[sampādyatām] brahmaghnā ca sarāpe ca caure bhagnavrate ca te |
				niṣkr̥tirvihitā sadbhiḥ kr̥taghne nāsti niṣkr̥tiḥ ||
				335|| parallels: MBh12,263.011
  
 brahmaghna ṅaraniṅ mamāti brāhmaṇa, humilaṅakən saṅ hyaṅ brāhma mantra kunaṅ, tan yatna ri sira, surāpa ṅaraniṅ maṅinum madya, an pakabrata tan paṅinum madya, cora kunaṅ, bhagnabrata ṅaraniṅ maṅləbur brata, atyanta gə̄ṅniṅ pāpanika ka bah, tathāpin maṅkana hana pamrāyaścitta irika, kunaṅ pāpaniṅ kr̥taghna, tan patambānika, tan kavnaṅ pinrāyaścitta.

			base text:  
				narakādhyuṣitaḥ panthā gantavyastena dāruṇaḥ |
				apāpe pāpahr̥daye yaḥ pāpamanutiṣṭhati ||
				336|| parallels: MBh???
  
 ikaṅ vvaṅ pāpabuddhi, ahyun gumavayaknaṅ ulah pāpa, irikaṅ vvaṅ nirmalabuddhi, pisaniṅun ahyuna ri kagavayaniṅ ulah pāpa, ika taṅ vvaṅ maṅkana kramanya, niyata karəsrəs, lvirnikaṅ hnu tka riṅ niraya, tinūtnya dlāha.

			base text:  
				yaḥ karoti naraḥ pāpaṁ tasyātmā dhruvaṁ priyaḥ |
				ātmanaiva kr̥taṁ pāpamātmā naivāpi bhujyate ||
				337|| parallels: MBh???
  
 kunaṅ ikaṅ vvaṅ gumavayakən ikaṅ ulah pāpa, tan māsih māvak ṅaranika, apayapan avaknya gumavayikaṅ kapāpan, avaknya amukti phalanya dlāha.

			base text:  
				saṁkliṣṭakarmāṇamatipramādaṁ nityānr̥taṁ cādr̥ḍhabhaktikaṁ ca |
				vikr̥ṣṭarāgaṁ bahumāninaṁ cāpy etānnaseveta narādhamānṣata||
				338|| parallels: MBh05,037.033
  
 nihan lvirniṅ tan saṅsarggan, vvaṅ mabulahakən pisakit, parapīḍā durācāra, vvaṅ gə̄ṅ pramāda, vvaṅ mithyāvāda, vvaṅ tan apagəh kabhaktinya, vvaṅ gə̄ṅ rāga, vvaṅ sakta riṅ madya, nahan taṅ nəm kaniṣṭaniṅ vvaṅ, tan yogya sivin.

			base text:  
				asantyāgātpāpakr̥tāmapāpāṁs tulyo doṣaḥ spr̥śate miśrabhāvāta|
				śuṣkeṇārdraṁ dahyate miśrabhāvāt tasmātpāpaiḥ saha sandhiṁ na kuryāta||
				339|| parallels: MBh05,034.067
  
 apan ikaṅ vvaṅ yan pasaṅsargga lavan vvaṅ pāpakarma, kahavā juga ya deniṅ doṣanikaṅ pāpakarma, kady aṅganiṅ tahən ahurip, milu gsəṅ yan pamiśra lavan tahən akiṅ, mataṅnyan tan pasahāya, tan pamitrā lavan vvaṅ pāpakarma juga ṅvaṅ.

			base text:  
				varjanīyaścātimatā durjanaḥ sandhi vairayoḥ |
				śvābhavatyupaghātāya lālannapi daśannapi ||
				340|| parallels: MBh???
  
 saṅkṣepanya, tan samitra, tan patukara ṅvaṅ lavan durjana, apan tan yukti ṅvaṅ dilakəniṅ asu, ṅuniveh yan sahutanya.

			base text:  
				kaṇtakānāṁ khalānāṁ ca dvividhaiva pratikriyā |
				upānanmukhabhaṅgo vā dūrato vā vivarjanam ||
				341|| parallels: MBh???
  
 ika taṅ durjana, tan pahi lavan rvi ika, rūpaniṅ rva tamba irika, upāyan riṅ tan pamuharanya hala, kramanya, yan irikaṅ rvi, pilih tarumpah, pilih siṅgahana ya, kunaṅ ikaṅ durjana, pilih tumuṅkula miṅhaya, pilih dohana kunaṅ, nahan taṅ upāya rva irika kālih.

			base text:  
				mā gāḥ khaleṣu viśraMBhaṁ mameti cirasaṁstutaḥ |
				dīrghakālopanīto’pi daśatyeva bhujaṅgamaḥ ||
				342|| parallels: MBh???
  
 hayva ta sgəh parcaya riṅ durjana, anuṅku iki, malavas iki haneryyaku, kumva kunaṅ liṅa, hayva ta maṅkana, apan ikaṅ sarpa ṅaranya, yadyapin atyanta lavasanya ajar-ajarana, ivəṅ juga panahutnika.

			base text:  
				vinayāvanatāṁ santaṁ nīcaḥ samadhirohati |
				svagātrakr̥tasopānaṁ niṣaṇṇaṁ vanakuñjaram ||
				343|| parallels: MBh???
  
 lavan kramanikaṅ nīsa, maṅkin uddhata juga ya, tiniṅhalanya pva saṅ sajjana, tumuṅkul ādara atvaṅ, deniṅ kasuśīlanira, tatan eraṅ amapas anatap, paḍa lavan liman aṅrəpa sira ri hiḍəpnya.

			base text:  
				santo mā gāta viśrambhaṁ namatīti khale jane |
				tulāvanamaḥ ko nāma yo na kūpāmbutaskaraḥ ||
				344|| parallels: MBh???
  
 mataṅnya deya saṅ sādhu, hayva juga sira parcaya riṅ durjana, bhakti mara ya, prahva manəmbah kumva kunaṅ liṅanira, hayva ta maṅkana, apan tahan ika kāryyakāraṇa jātinika, ndi karika anon si ṅgon tumuṅkul, yan tan pakakāryya kālapaniṅ vvai riṅ sumur.

			base text:  
				apakāramasamprāpya tuṣyetsādhurasādhutaḥ |
				naiṣo’lābho bhujaṅgena veṣṭito yo na daśyate ||
				345|| parallels: MBh???
  
 hayva ta agiraṅ manah niṅvaṅ, tan kinasampayan denikaṅ durjana sinaṅsarga, apan agə̄ṅ ambəkniṅ tan sinahut deniṅ ulān pamilət.

			base text:  
				durjanenocyamānāni vacāṁsi madhurāṇyapi |
				akālakusumānīva trāsaṁ sañjanayanti me ||
				346|| parallels: MBh???
  
 yadyapin karṇnamanohara amanis vtunikaṅ ujar, yan durjana mujarakən, trāsa arəs juga kami denya, kady aṅganiṅ konaṅunaṅiṅ skar mtu riṅ tan māsanya, pāvakniṅ utpāta amuhara bhaya.

			base text:  
				madhure satyamanveṣyaṁ tacca nāstyamr̥taṁ ca tata|
				dharmo nveṣyaśca paruṣe sa ca nāsti viṣaṁ ca tata||
				347|| parallels: MBh???
  
 apan yan petən paramārthanikaṅ crolan, riṅ paramārtha madhura, tan hana juga, ṅhiṅ paramārtha amr̥ta juga katmu, maṅkanaṅ paramārtha dharma, yan petən riṅ paramārtha pāruṣya, nora juga ya paramārtha viṣa juga katmu.

			base text:  
				vr̥ścanimbaṁ paraśunā añjainaṁ madhusarpiṣā |
				arcanaṁ gandhamālyābhyāṁ sarvathā tikta eva saḥ ||
				348|| parallels: MBh???
  
 apan ikaṅ mimba, yan tugələn vaḍuṅən, yadyan tuvuha, niyata apahit juga səvə̄nika, yadyapin lepanan riṅ madhu phan miñak, ivə̄ṅ pahitnaka səvə̄nya, knān gandhamālya kunaṅ, aṅgarāga jnu lepana, salviraniṅ vaṅi-vaṅi mvaṅ kəmbaṅ inaṅit, yayānyan apahita səvə̄nya, maṅkana taṅ durjana, tan kna hinala-hala, tan kna hinayu-hayu.

			base text:  
				madopaśamanaṁ śāstraṁ khalānāṁ kurute madam |
				cakṣuḥsaṁskārakaṁ teja ulūkānāmivāndhatā ||
				349|| parallels: MBh???
  
 don saṅ hyaṅ aji ṅaranira, maṅhilaṅakna mada, kunəṅ riṅ durjana, maṅdadyakən mada sira, maṅkin ptəṅ hatinya, vuta tan vruḥ ri liṅniṅ rāt, kady aṅganiṅ teja saṅ hyaṅ ādityan paṅhilaṅakən ptəṅ, dumliṅakən panoniṅ rāt, kunaṅ riṅ ulūka, amuhara ptəṅ, maṅkin ahulap, vuta ya denika.

			base text:  
				vidyāmado dhanamadastr̥tīyo’bhijñairmadamadaḥ |
				hyete valiptānāmeta eva satāṁ damaḥ ||
				350|| parallels: MBh05,034.042
  
 nihan saṅkṣepaniṅ maṅdadyakən mada riṅ durjana, vidyā, dhana, abhijana, vidyā ṅaran saṅ hyaṅ aji, vidyāmada ṅaraniṅ vəpū kapuhara denira, dhana ṅaraniṅ mās maṇik, salvirniṅ vibhava, dhanamada ṅaranikaṅ mada kavaṅun denya, abhijana ṅaraniṅ kavvaṅan, abhijanamada ṅaranikaṅ vəpū kapuhara denya, nahan tāvakniṅ maṅdadyakən mada riṅ durjana, kunaṅ ri saṅ sajjana, maṅdadyakən kopaśaman ika.

			base text:  
				namyate yāti sandhānaṁ dravībhavati tapyate |
				mr̥du durjanacittena kiṁ lohamupamīyate ||
				351|| parallels: MBh???
  
 apan hana kaləhaṅniṅ vsi saṅkeṅ buddhiniṅ durjana, apan kavnaṅ ya inluk, tinuṅkulakən, kavnaṅ pinakəmvakən, maṅgā ta ya drava yan pinanasan, tātan maṅkana buddhiniṅ durjana, kevalākasa marikas, maṅkana jātinya.

			base text:  
				aho pracchāditākāryaṁ naipuṇyaṁ paramaṁ khale |
				yattuṣāgnirivānarcirdahannapi na lakṣyate ||
				352|| parallels: MBh???
  
 āścaryya mata ṅvaṅ ri buddhiniṅ durjana, apan atyanta kavidagdhanyan saputiṅ kaduṣṭan, ri kagavayaniṅ hala, tātan hana pahinya lavan apuyiṅ mrāṅ, rūpaniṅ tan katəṅəran paṅgəsəṅi.

			base text:  
				aho bata mahatkaṣṭaṁ viparītamidaṁ jagata|
				yenāpatrapate sādhurasādhustena nandati ||
				353|| parallels: MBh03,002.060
  
 kapūhan  mata ṅvaṅ deniṅ buddhinikiṅ rāt, hetuniṅ maṅkana, ikaṅ sādhusamūha, mapa hetu niran hana kinahananiṅ iraṅ ri saṅ sādhu, yatika viparīta, niyata amuhara sukha ya irikaṅ durjana.

			base text:  
				khalaḥ saṣapamātrāṇi parachidrāṇi paśyati |
				ātmano bilvamātrāṇi paśyannapi na paśyati ||
				354|| parallels: MBh01,069.001
  
 lavan purihnikaṅ durjana, yadyan savijiniṅ sasavi doṣa saṅ sādhu, katon juga denya, kunaṅ yan doṣanyāvaknya, yadyan savvahniṅ vilva tovi katon ta denya, tan tinon juga ya.

			base text:  
				abhivādya yathā vr̥ddhānsanto gacchanti nirvr̥tim |
				tathā sajjanamākruśya mūrkho bhavati nirvr̥taḥ ||
				355|| parallels: MBh01,069.012
  
 lavan svabhāvaniṅ durjana, ika saṅ sādhu, atyanta juga sukha nirān panambaha atvaṅ ādara ri saṅ vr̥ddha paṇḍita, tātan maṅkanaṅ durjana, viparīta kramanya, atyanta parituṣṭanyān tlas maniraskārāvamāna aṅapahāsa ri saṅ mahāpuruṣa.

			base text:  
				apradātā samr̥ddho’sau daridraśca mahāmanāḥ |
				aśrutaśca samunnaddhastamāhurmudacetasām ||
				356|| parallels: MBh05,033.030a
  
 kunaṅ ikaṅ vvaṅ sugih paripūrṇa, ndātan pagave dānapuṇya, vvaṅ daridrāhaṅkārākas hatinya kunaṅ, uddhata garvva, an vvaṅ tan vruh maṅaji kunaṅ, ika ta katlu, prasiddhaniṅ mūḍa ika, liṅ saṅ paṇḍita.

			base text:  
				paraṁ kṣipati doṣeṇa vartamānaḥ svayaṁ tathā |
				yacca kupyatyanīśaḥ sansattu mūḍhataro naraḥ ||
				357|| parallels: MBh05,033.036
  
 hana ta vvaṅ nindāgalak riṅ molah salah, ndān inulahakənya juga ikaṅ ulah tan ykti liṅnya, muvah hana ta vvaṅ krodha riṅ pisaniṅun kavaśa denya, dūran vvaṅ tumkākna gləṅnya, ikaṅ vvaṅ maṅkana kramanya, vkasniṅ mūḍa ika.

			base text:  
				mr̥du vai manyate pāpo bhāṣyamāṇamaśaktijam |
				jitamarthaṁ vijānīyādupalamardave sati ||
				358|| parallels: MBh05,004.006
  
 apan hiḍəpnikaṅ vvaṅ pāpa, irikaṅ ujar mr̥du manohara, saṅka riṅ kahīnakāyānya, hetunika tan eṅat ya, an pamintonan ri kottamaniṅ mās, kālahnyan pagharṣa lavan udyan.

			base text:  
				asanto’bhyarthitāḥ sadbhiḥ kiñcitkāryaṁ kadācana |
				manyante santamātmānamasantamiti viśrutam ||
				359|| parallels: MBh05,034.043
  
 kathañcana pva saṅ sāḍu, hana kināryaranira, irikaṅ tan sāḍu, samaṅkana ta yan humiḍəp avanya mahāpuruṣa, yadyapin tlas vruh ya ri kocapan yan sinaṅgah tan sāḍu.

			base text:  
				prājño’pi jalpatāṁ puṁsāṁ śrutvā vācaḥ śubhāśubhāḥ |
				guṇavadvākyamādatte haṁsaḥ kṣīramivāmbhasi ||
				360|| parallels: MBh01,069.009
  
 kunaṅ saṅ paṇḍita ṅaranira, yadyapin kapva karəṅva halahayun inucapan denira, ndān ikaṅ ujar ahayu juga inalapnira, kadi kramaniṅ haṅsa amaṅan pəhan miniśra lavan vvai, an ikaṅ pəhan juga kapaṅan denya.

			base text:  
				codyamāno’pi pāpāya śubhātmā nābhipadyate |
				vāryamāno’pi pāpātmā pāpebhyaḥ pāpamicchati ||
				361|| parallels: MBh05,137.008
  
 apan saṅ sāḍu ṅaranira, yadyapin konən sira riṅ ulah salah, tan paṅhiḍəp juga sira, tan reṅə-rəṅə̄n, kunaṅ ikaṅ vvaṅ duṣṭa, yadyapin uhutana tovi riṅ ulaḥ salaḥ, inulahakənya juga ya.

			base text:  
				vyathāṁ śrutāmaśīlasya dhanaṁ kr̥paṇajivinaḥ |
				utsāho mandabhāgyasya balaṁ kāpuruṣasya ca ||
				362|| parallels: MBh???
  
 apan yadyapin paripūrṇna vruhnikaṅ vvaṅ maṅaji, yan durśīla, vyartha ika, apan suluha riṅ śīla yukti don saṅ hyaṅ aji, maṅkana māsnikaṅ vvaṅ atṅət, vyartha ika, apan dānākna dadaha riṅ dharma sādhana doniṅ mās ṅaranya, maṅkana kotsāhaniṅ vvaṅ nirbhagya, vvāgan solahnya, vyartha ika, maṅkana kaśaktiniṅ vvaṅ kaśmala ,pāpakarma, vyartha ika, apan karakṣān saṅ sāḍu doniṅ kaśaktin ṅaranya.

			base text:  
				kapāle yadvadāpaḥ syuḥ śvadrr̥tau vāyathā payaḥ |
				āśrayasthānadoṣeṇa vr̥ttahīne tathā śrutam ||
				363|| parallels: MBh12,037.035
  
 saṅkṣepa saṅ hyaṅ aji, yar uṅgu riṅ durśīla, vyartha sira māri pavitra, kady aṅganiṅ vvai muṅgu riṅ kapāla, kady aṅganiṅ vvai muṅgu ri śvadr̥ti kunaṅ, dr̥ti ṅaranya  kulitniṅ vivi sinasat, ginave baladeva, pinakapaṅasvana, yan kulitniṅ sr̥gāla kunaṅ, ginave paṅasvan kunaṅ, yatika śvadr̥ti ṅaranya, ikaṅ vvai makabhājana maṅkana, kapāna tikān śucya, kahavā deniṅ sthanadoṣa, maṅkana ta saṅ hyaṅ aji, yar uṅgu irikaṅ vvaṅ durśīla, vyartha sira, apan tan pagave kapāvanan.

			base text:  
				nācchādayati kaupīnaṁ na daṁśamaśakāpaham |
				śunaḥ pucchamivānārthaṁ jñānamanyāyavartitaḥ ||
				364|| parallels: MBh???
  
 yadyapin saṅ hyaṅ samyagjñāna, kavruhan ikaṅ vvaṅ durśīla, vyartha ta rakva sira, apan tan vənaṅ sira mankākən iṣṭasādhya, yan tan rinakṣa riṅ śiṣṭācāra, kady aṅganiṅ ikūniṅ śr̥gāla, tan panaputi, tan kupina, tan mamurug daṅśamaśaka, alū lalərādi, maṅkana tika saṅ hyaṅ samyagjñāna, an uṅgu irikaṅ vvaṅ durśīla.

			base text:  
				pūrvakarma[sampādyatām] Kṁadāyādako lokaḥ Kṁasambandhiळḥ |
				Kṁāṇi codayantīha Se Kṁavaśā vayam ||
				365|| parallels: pañca. 3.98 MBh???
  
 apan ikaṅ loka, karma pinakakaliliranya, kaliṅanya, śubha-śubha karmaphala juga tinmunya, niyata masambandha lavan śubha-śubhakarma ta pva ya, saṅkṣepanya, inatagniṅ pūrvakarmanya, ikaṅ loka ṅaranya, paramārthanya, kinavaśākəniṅ pūrvakarma kita kabeh.

			base text:  
				y8 dhenusahasreṣu vatso vindati mātaram |
				t8 śubhā-śubhaṁ Kṁa kartāramanugacchati ||
				366|| parallels: MBh12,174.016
  
 tātan aṅgā tan kabhuktya ikaṅ pūrvakarma, sakalviriṅ phalanika, denikaṅ makakarma ya, mvaṅ tan kemuran dumunuṅ irikaṅ kartā ṅūni, kadi kramanikaṅ anakniṅ ləmbu, tan komuran umet mavitanya, yadyan mātusatusa ikaṅ ləmbu sḍəṅnya amisusu, pamoranika ravitnya, meṅət juga ya tan kemurani ravitnya.

			base text:  
				acodyamānāni y8 puṣpāṇi ca Fāni ca |
				svaṁ kalaṁ nātivartante t8 Kṁa purā Kam ||
				367|| parallels: MBh12,174.012
  
 mvaṅ kna tinulat, luput dinohakən, pinarəkakən, kady aṅganiṅ puṣpaphala, an meṅət ri māsanya, dumāni śarīranya.

			base text:  
				bālo yuvā ca vr̥ddhaśca yatkaroti śubhāśubham |
				tasyāṁ tasyāmavasthE bhuṅkte janmani janmani ||
				368|| parallels: MBh???
  


			base text:  
				.Bimanto mahotsāhāḥ prājñāḥ curajitEṇaḥ |
				pāṇipādairupetāśca dý preṣyatāṁ gatāḥ ||
				369|| parallels: MBh???
  
 

			base text:  
				mahacca Favaiṣamyaṁ dý Fabandhiṣu |
				vahanti śivikāmanye yāntyanye śivikāṁ gatāḥ ||
				370|| parallels: MBh???
  
 

			base text:  
				uparyupari lokw So bhavitumicchati |
				yatate ca y8ja़्ki na cāsau vartate tathā ||
				371|| parallels: MBh12,318.038
  
 kapva māti kaṅ loka, mahyun riṅ sukha asama-sama, kunaṅ apan yathāśakti denyāgave dharmasādhana, ya ta tinūtnikaṅ karmaphala tinmunya.

			base text:  
				sammānaścāvamānaśca lābhālābhau kṣayākṣayau |
				pravr̥ttā vā nivartante vidhānante pade pade ||
				372|| parallels: MBh12,174.013
  
 nāṅ tvaṅ, nāṅ sampe, nāṅ saubhāgya, nāṅ nirbhāgya, nāṅ kṣaya,  nāṅ vrədḍi, ika ta kabeh, luṅhā tka ika, irikaṅ sarvaloka, tiṅkahnikaṅ pūrvakarma ini, tinūtniṅ kabhuktyanya maṅke.

			base text:  
				muṣnandaridrātyabhihaný ghnan pūyānasampūjya Bḥyapūjyaḥ |
				yatKṁaviyaṁ vapate manuṣyaḥ tasyānuऱāṇi Fāni bhuṅkte ||
				373|| parallels: MBh???
  
 ikaṅ aklit riṅ paradrəvya ṅūni riṅ pūrvajanma, daridra janmanika riṅ dlāha, ikaṅ amāti ṅūni pinatyan ika dlāha, saṅkṣepanya, salvirniṅ karma vīja inipuk ṅūni, ya ika kabhukti phalanya dlāha.

			base text:  
				anyaduptaṁ jātamanyadityetannopapadyate |
				upyate bhuvi yadvīja tattadeva parohati ||
				374|| parallels: MBh???
  
 lavan ikaṅ vastu inipuk, tan patuvuh ika len saṅkerikaṅ iniput, maṅkana tikaṅ pūrvakarma, yatika tinūtniṅ phala kabhukti dlāha.

			base text:  
				ṇīameva sukhaṁ svarge sukhaṁ dSamihobhayam |
				narake dSamevaitanmokṣe tu Pāaṁ sukham ||
				375|| parallels: MBh12,183.014
  
 yan riṅ svargaloka, sukha kevala ikaṅ bhinukti ṅkāna, kunaṅ yan ṅke riṅ martyaloka, sukhaduhkha ikaṅ kabhukti, kunaṅ riṅ narakaloka, duhkha kevala ikaṅ bhinukti ṅkāna, yapvan riṅ mokṣapada, paramasukha ikaṅ kabhukti ṅkāna.

			base text:  
				svargalokaṁ nayantyenaṁ pañcaiva suKāḥ Kāḥ |
				kūpārāmasabhāvaprā Bṁa vasathā nr̥pa ||
				376|| parallels: MBh???
  
 lima ikaṅ sukr̥ta mankākən riṅ svargaloka, pratyekanya, sumur, yaśa pavilāsān, sabhā, kady aṅganiṅ lbuh, pkən, tambak, lalayan, śālā, nahan taṅ lima mankākən riṅ svargaloka.

			base text:  
				śvaḥ Kya़madya kurvīta Pāhn cāparāhnikam |
				na hi pratīkṣate mr̥tyuḥ Kaṁ vāpyaKaṁ tathā ||
				377|| parallels: MBh12,169.014
  
 hayva ta aṅinak-inak, ikaṅ gavayən sakatambe liṅta, maṅke jugan gavayakna, ikaṅ gavayənta sore liṅta, eñjiṅ jugeka gavayaknanta, apan ikaṅ mr̥tyu, tan paṅerakən juga ya, tan huniṅa riṅ turuṅ gavenya, lavan huvus gavenya.

			base text:  
				mr̥tyuḥ[sampādyatām] yw syānmr̥tyunā sakhyaṁ yo vai syādajarāmaraḥ |
				tw tadyujý vaktumidaṁ me śvo bhaviṣyati ||
				378|| parallels: MBh???
  
 yapvan hana sira samitra lavan saṅ hyaṅ mr̥tyu, tan kna riṅ tuha pāti kunaṅ, sira yogyan umiyataknaṅ mne hlam.

			base text:  
				aparyantw kālw kiyānaṁśaḥ śaracchatam |
				tanaṁaPāāyuryaḥ sa k8 svaptumarhati ||
				379|| parallels: MBh???
  
 tan pahiṅan tka ikaṅ kāla ṅaranya, mātus-atusa ikaṅ tahun, tar pakalvasan, kunaṅ ikaṅ pravr̥tti makalvasan ika, sep-sepan gatinya, ikaṅ hurip pva ya ta, kṣaṇamātra hananya, apa ta nimittaniṅ martuvva, pəṅpə̄ṅən juga ikaṅ hurip, dadahakna riṅ dharmasādhana.

			base text:  
				B्taJitamatyalpaṁ rātristatra rddhahāriṇī |
				tadardhamapi nirhrāsyaṁ vyādhiśokajarāmaraiḥ ||
				380|| parallels: MBh???
  
 apan atyanta juga kḍikniṅ huripnikaṅ sarvabhava, an akḍik ya, kaparvan ta ya deniṅ vṅi, kālaniṅ turu paṅaveśaniṅ harip mata, saparvan ta ṅaranika, turahnya, ika taṅ saparvan, muvah ta ya linvaṅan deniṅ lara, mvaṅ prihati, tuha, vighna, atyanta riṅ akḍik ta ṅaranika kavkas.

			base text:  
				sannimajjajjagadidaṁ gaMBhīre kālasāgare |
				jarāmr̥tymahāgrāhe na kaścidavabudhyate ||
				381|| parallels: MBh12,028.043
  
 apan ikaṅ sarvabhāva, kaləbu riṅ saṅsārasāgara ya, ajro tuvi, lara, tuha, prihati pinakāvuhayanya, ndātan hana juga atutur.

			base text:  
				nauṣadhāni na Sḥāṇi na homāna punarjapaḥ |
				trāyante mr̥tyunopateṁ jarayā vāpi mānavam ||
				382|| parallels: MBh12,028.035
  
 tātan tamba, tan mantra, tan homa, tan japa, vənaṅ manuluṅ sakeṅ pāti, manulaka mr̥tyu, punah-punah mantrocāraṇa, pavaluy-valuyniṅ kocaraṇan saṅ hyaṅ mantra, japa ṅaranya.

			base text:  
				yastu dr̥ṣṭvā Pā jīrṇaṁ vyādhitaṁ mr̥tameva ca |
				svastho Bḥi nodvignyo yathā’ cotāstathaiva saḥ ||
				383|| parallels: MBh???
  
 anon pva tika vvaṅ, nirvighna svastha apagəh aṅən-aṅənya, tan  kataman vairāgya, an panon vvaṅ jīrṇa, durbala deniṅ tuha, vvaṅ alara kunaṅ, vvaṅ māti kunaṅ, tinonya, ndātan virigən, kadi tan kamaṅkana hiḍəpnya, ikaṅ vvaṅ maṅkana kramanya, tan hana pahinya lavan vastu tan paviveka, nāṅ ghaṭapaṭadi.

			base text:  
				api sāgaraparyantāṁ vijityeha vasundharām |
				na kaccijjātvapakramejjaraṁ mr̥tyuṁ ca mānavaḥ ||
				384|| parallels: MBh12,028.015
  
 yadyapin tlas kavaśa makahiṅanaṅ catussāgara, ikaṅ pr̥thivīmaṇḍala denikaṅ vvaṅ, makahetu gə̄ṅniṅ kaśaktinya, yaya juga tan luputnya riṅ lara, tuha, pāti.

			base text:  
				aho rātramayo loke jarā ऱā sañcarana|
				mr̥tyurgrasati B्tāni pannagaḥ pavanaṁ yathā ||
				385|| parallels: MBh12,287.027
  
 kunaṅ saṅ hyaṅ mr̥tyu ṅaranira, kāla pinakāvak nira, kṣaṇa, lava, nimeṣa, ahorātrādi, ya  pinakaṣaḍbhāva nira, patuduhaniṅ śarīra nira, pinakarūpa nira taṅ lara, tuha, prasiddha pakatona nira, mahas ta sira, vyāpaka amnuhiṅ sakala loka, sira tāmaṅan ikaṅ sarvabhāva, kady aṅganiṅ sarpa pakanaṅin, an paṅan ikaṅ pavan.

			base text:  
				nopabhoktuṁ na ca tyaktuṁ śaknoti viṣayāñjarī |
				asthi nirdaśanaḥ śveva jihvāya ledi kevalam ||
				386|| parallels: MBh???
  
 mataṅnyan pəṅpə̄ṅən ikiṅ hurip, lavan vənaṅ ta ri kagavayaniṅ dharmasādhana, apan ikaṅ guṇa tuha ṅaranya, atyanta saṅsāranya, anon mara kita vvaṅ matuha, maṅke kramanya, tan vənaṅ matiṅgal viṣaya, apan agə̄ṅ trəṣnānya, ndātan vənaṅ ya ri kabhuktyanya, apan jīrṇna sarvendriyanya, tātan hana pahinya lavan śrəgālātuha tan pahuntu, trəṣnā riṅ tahulan, kevala dinilaknya ikaṅ tahulan, deniṅ trəṣnānya riṅ āsvadamātra, maṅkana papaḍanikaṅ vr̥ddha kāmuka, lavan ikaṅ srəgālātuha tan pahuntu, arah tan vənaṅ amgat gə̄ṅniṅ trəṣnānya.

			base text:  
				āsannataratāṁ yāti mr̥tyuryāti dine |
				āghātaṁ nīyamānw vadhyasyeva pade pade ||
				387|| parallels: MBh???
  
 alupa ta juga yan katkan pāti, apan ikaṅ sarvabhāva, tan hana pahinya lavan vvaṅ doṣān vinava riṅ pamaṅgahan, rūpaniṅ salaṅka-salaṅkahan palvaṅ huripnya, maṅkana tikaṅ sarvabhava, savṅi-savṅin palvaṅ huripnya, maṅkin aparə pātinya.

			base text:  
				idametatkariṣyāmi tata etadbhaviṣyati |
				saṅkalpaḥ Kṝ yo’yaṁ na taṁ mr̥tyuḥ pratīkṣate ||
				388|| parallels: MBh???
  
 tātan kna tinulat ikaṅ mr̥tyu  ṅaranya, tan paṅantyakən svabhāvanya, mataṅnyan salah ikaṅ viveka kumva, ikaṅ gavayənkva sakaR̥ṅ, rmah gavayənkva tikaṅ dharmasādhana, hayva ta maṅkana, pəṅpə̄ṅan usənakna ta pva ikaṅ puṇyakarma, sāvakaniṅ dharmasādhana.

			base text:  
				y8 Fṇ pakvṇ nāny9 patanādbhayam |
				t8 narṇ jātṇ nāny9 maraṇādbhayam ||
				389|| parallels: MBh???
  
 apan tan hana prasiddha vighnaniṅ kāryya, len saṅkeṅ mr̥tyu, saṅkṣepanya, mr̥tyu vastuniṅ kinatakutan, kāraṇaniṅ agaravalan aməṅpə̄ṅa gumavayaṅ dharmasādhana kārya, kady aṅganiṅ vavahan, tan hana avasthā hinernika len sakeṅ tibā, maṅkana taṅ vastu hana, niyata makāvasānaṅ taya juga ya.

			base text:  
				nāprāptakālo mriyate viddhaḥ śaraśatairapi |
				tr̥ṇāgreṇāpi saṁspr̥ṣṭaḥ prāptakālo na Jati ||
				390|| parallels: MBh13,149.009
  
 hana ādin pūrvakarmaphala tinūtniṅ mr̥tyun paṅhiṅan, śaṅkukāla vinava  rəṅəhnya, apan yadyapin syuha jarjarita śarīranikaṅ vvaṅ deniṅ hru, yan tan prāptāvasara, tan tka niṅ śaṅkunya, tan māti ika, kalarasa riṅ tuṅtuṅniṅ dukutmatra tuvi, dadi ika māti, yan prāptakāla.

			base text:  
				mr̥tyurjarā ca rogaśca dSpha़् cānekKāpha       |
				anuṣaktā yadā debe kiṁ svastha iva tiṣṭhati ||
				391|| parallels: MBh12,169.021
  
 saṅkṣepanikiṅ dadi, kinuñcaṅ iṅ lara prihati, tan vuruṅ māti, vruh pva kitān maṅkana purihnya, hayva ta humnəṅ, hayva aṅinak-inak, sumukhākənan tan sukha ṅaranika.

			base text:  
				tiṣṭhatāṁ ca śayānaṁ ca mr̥tyuranveti vai yadā |
				kiṁ palvale matsya iva sukhaṁ svapiṣi putraka ||
				392|| parallels: MBh12,309.018a
  
 apan ikaṅ mr̥tyu ṅaranya, tumūt juga ya aṅintayirikiṅ sarvabhāva, riṅ paluṅguhan, riṅ paturvan, riṅ pamaṅanan, riṅ paran, hana juga ya aṅikū, an maṅkana, apa ta kāraṇanta aṅinak turu, apan tan hana pahinta maṅkā lavan ivak riṅ tunahan.

			base text:  
				aviśrāmamapātheyamanālambhamadeśakam |
				tamaḥkāntāramadhvānaṁ kathameko gamiṣyasi ||
				393|| parallels: MBh???
  
 lavan ta vaneh, niyata juga lakvanta, ikaṅ lakvana, atyanta riṅ durgama, tan paparāryanan, tātan hanaṅ bhakta ṅaranya, mvaṅ tan hanaṅ bhujālamba, tkən, gəgvan, prakāra, tan hana tinañan, ptəṅ pəpət tan panon rāt, yatika lakvananta, tānuṅga-nuṅgal, apa ta dāyanta, apa aṅən-aṅəntat lakvana ika, mataṅnyan puṇyakarma usənaknanta, pilih paramajñān, sahāyanta.

			base text:  
				yadā viṣamajñaḥ sthiraścalekṣaṇaḥ prasaktahikkaḥ śvasanantavistitaḥ |
				tamo mahaścvabhramivābhinīyase tadā kva bhavānkva bandhavāḥ ||
				394|| parallels: MBh???
  
 lavan ta vaneh, ri kālanta vismr̥ti, nrānta hilaṅ tuturta, aṅadəg matanta, asriṅ sgantāmka syambəkan, tumama riṅ ptəṅ tan pagamlan, ndita paranika strīnta, vkānta, kadaṅta, ekākī  juga kitat laku.

			base text:  
				purā jarā kalevaraṁ vijajarīkaroti te |
				balāṅarūpahariṇi vidhatsva sauKaṁ nidhim ||
				395|| parallels: MBh12,309.040
  
 saṅkṣepanya, ikiṅ tuha ya aṅusi, paṅhilaṅakən kayauvanan, ya taṅ durbalākən śarīra, hilaṅ taṅ kaśaktin, rūpa, tka riṅ yāvat sarvāvayava, jīrṇananā sahananya, vruh pva tika ri niyatanika, mataṅnyan yatnā ta kita kəkəsa kalyan mās maṇik, ika taṅ kalyan liṅmami, sukr̥takarma ika, salvirniṅ puṇyakarma.

			base text:  
				hiraṇyaratnasañcayaḥ śubhā śubhena sañcitāḥ |
				na tw dehasaṅkṣaye B्2i Kya़sādhakāḥ ||
				396|| parallels: MBh12,309.051
  
 apan ikaṅ vibhava, hiraṇyaratnādi, śubhā-śubhakarma humanakənya, tan vənaṅ ika sādhana, tumulakaṅ lara, tuha, pāti.

			base text:  
				aṇīpha़् yauvanaṁ ऱ्pha़् Jitaṁ dravyasañcayaḥ |
				ārogyaṁ priyasaṁvāso gr̥ddhyedyo na sa paṇḍitaḥ ||
				397|| parallels: MBh12,317.014
  
 anitya pva ikaṅ kayauvanan, rūpa, jīvita, ṅuniveh salvirniṅ vibhava, dhānyarajatavastrādi, si tayaniṅ lara, mvaṅ priyacamāgama, anitya ika ta kabeh, mataṅnya tan jnək saṅ paṇḍita irika.

			base text:  
				na viśvasyādalpatayaṁ vahni vyādhivisadvasām |
				tathaiva ca mahattāyamārogyavibhavāyuṣām ||
				398|| parallels: MBh???
  
 hayva ta pramāda, jnək kunaṅ tika, hiḍəpana, ri nirvighnanta, nirvyādhi kunaṅ lara, mvaṅ kvehniṅ vibhavanta, davāni huripta, hayva ta maṅkana, giri-girina ta pva tika, kadi rūpaniṅ apuy, viṣa, musuh, an tan atīs prāṇāknanta, kḍiknya.

			base text:  
				strīṣu rājāsu sarpeṣu svādhyāye śatrusevini |
				bhoge cāyuṣi viśvāsaṁ kaḥ prājñaḥ kartumarhati ||
				399|| parallels: MBh05,037.053
  
 samaṅka marika tan kaviśvāsa saṅ paṇḍita, lvirnya, strī, ratu, sarpa, vidyābyāsa, vvaṅ sevaka riṅ śatru, bhoga, āyuṣya, nahan lvirniṅ tan tinuṅgalan de saṅ paṇḍita, tar aəṅgah tar gərəmə, tar tīs prāṇa irika.

			base text:  
				B्tāni jātyā maraṇānvitāni jarāvikāraiśca samanvitāni |
				nirīkṣya dSaiḥ paripīḍitāni mokṣaṁ praśaṁsanti budhāḥ svavedyam ||
				400|| parallels: MBh12,161.043
  
 apan svabhānanikaṅ janma, tinūtniṅ lara, tuha, prihati, duhkhamaya ta pva ya, apan tan paramārtha sukha ikaṅ sinukhākənya, eṅət pva saṅ paṇḍita ri tattvanya, mataṅnyan mokṣamārga sinādhyanira, paramārtha tambaniṅ duhkha.

			base text:  
				pitr̥yānadevayāna[sampādyatām] bodhaḥ[sampādyatām] ekaḥ śatrurna dvitīyo’sti
					śatrur ajñānatulyaḥ puruṣasya rājana|
				yenāvr̥taḥ kurute sampravr̥ttaḥ pāpāni karmāṇi sudāruṇāni ||
				401|| parallels: MBh12,168.019d*0461_05 MBh12,168.019d*0461_06
  
 niyata adulur kta ikaṅ hurip lavan śarīra, śarīra handəlaniṅ hurip, hurip hetuniṅ śarīran hana, hilaṅniṅ hurip, hilaṅniṅ śarīra, saṅkṣepanya, parəṅ mtu, parəṅ māti, gatinya.

			base text:  
				ajñānaprabhavaṁ hīdaṁ yadduḥkhamupalabhyate |
				lobhādeva tadajñānamajñānaṁ lobha eva ca ||
				402|| parallels: MBh12,194.018
  
 apan ikaṅ śubhā-śubhakarma, ginave makasādhanaṅ śarīra, śarīra sādhananiṅ mukti phalanya dlāha, paramārthanya, ikaṅ śarīra taliniṅ saṅsāra, viṣayaniṅ sukhaduhkha, mataṅnya tan dadya janma ta kami dlāha.

			base text:  
				tasmātsamyakparīkṣeta doṣānajñānasaMBhavāna|
				ajñānaprabhavānnityamahaṅkāraṁ ca varjayet ||
				403|| parallels: MBh??? ma.su. 436
  
 an maṅkana purihnikiṅ janma, kinavaśākəniṅ kāla, saṅsāra svabhāvanya, hayva ta pramāda, pahahniṅ ikaṅ buddhi, hnəbən, vehən rumgəpaṅ mokṣamārga.

			base text:  
				prajñāyā yā nirmitairdhīrāstārayantyabudhānphalaiḥ |
				nābudhāstarayantyanyā nātmānaṁ vā kadācana ||
				404|| parallels: MBh12,017.014
  
 rva tika mārga ṅaranya, hana pitr̥̥yāna, hana devayāna,  ika saṅ gr̥hastha karma, saṅ makānuṣṭāna pūjā, pañcayajñādi, pitr̥̥yāna ṅaranika mārga tinūtnira, kunaṅ ika saṅ nistrəṣnā, tyakta parigraha, kevala atiṅgal, devayāna ṅaranika mārga tiṇutnira.

			base text:  
				netrahīno y8 hyekaḥ kr̥cchrāṇi labhate’dhvani |
				jñānahīnastava loke tasmājjñānavido’dhikaḥ ||
				405|| parallels: MBh12,306.106c MBh12,306.107a
  
 ika saṅ manūtakən pitr̥yāna, makamārga yajña, tapa, yamani yamādi, śiṣṭācārabrata, svargapada antukanira, ndan tibā sira muvuh, maluy maṅjanma, nataṅnyan saṅ hyaṅ kamokṣan sira prihən, sādhyan de saṅ vruh, apan tan katamān sira janma, tuha, pāti.

			base text:  
				aniṣṭasamprayogācca vipra yogātpriyasyā ca |
				manuṣyā mānasairdSairyujÝ ye’lpa.Byaḥ ||
				406|| parallels: MBh03,247.031c MBh03,247.032a
  
 nihan taṅ duhkha riṅ svargaloka, ri həntinikaṅ karmaphala, ikaṅ kāraṇaniṅ svargapada, alūm skar suhunika saṅ svargastha, ləmbeniṅ magave manataśava ika, tibā pva sira sakiṅ suraloka, atyanta gə̄ṅnikaṅ śoka santāpa, maṅkana sarvadāyanikaṅ duhkha riṅ suraloka tka riṅ brāhmaloka ikaṅ duhkha maṅkana pramanya.

			base text:  
				yathā hiraṇyakartā vai ऱ्yamagnau viśodhayeta|
				bahuśo hyaprayatnena yatnena na cireṇa hi ||
				407|| parallels: 
  
 ika duhkhaniṅ maṅjanma, mvaṅ manastāpa niṅ svarga vicyuta, atyanta riṅ karəsrəsnika, mataṅnyan tan eṅin kami ri svargapada.

			base text:  
				tadvajjātiśatairJaḥ śuddhý’lpena Kṁaṇā |
				yatnena mahatā cāpi hyekajātau viśuddhý ||
				408|| parallels: MBh???
  
 ri svargaloka ṅaran ikaṅ duhkha, maṅkana kramanya, riṅ narakaloka pva ya ta, tātan ucapən lvir ikaṅ duhkha, aneka paṅdaṇḍa saṅ yamakiṅkara, maṅjanma pva riṅ tiryyagyoni, mrəga paśu sarīsrəpādi, atyanta saṅsāranya, apayapan pinaṅan ya deniṅ rovaṅnya, yatika sarvadāyaniṅ saṅsāranya, riṅ pitr̥loka mara ya, lapā, vəlkaṅ mukhyaniṅ duhkha ṅkāna, riṅ mānuṣayoni pva ya ta, asilih-silih kramanikaṅ sukhadukha irika.

			base text:  
				.ळyālpaṁ y8 gātrātpramr̥jyadāno rajaḥ |
				bahu yatnena mahatā doṣairharaṇaṁ tathā ||
				409|| parallels: MBh???
  
 apan ikaṅ dadi vvaṅ, prathami tāvat, yan eñjiṅ duhkha ya deniṅ paṅlaraniṅ mūtrapurīṣa, māvan pva saṅ hyaṅ manəṅah ādityateja, duhkha deniṅ lapā, vəlkaṅ ya, tlas pva ya amaṅan, pūrṇa parituṣṭa, duhkha ta ya deniṅ paṅaveśa niṅ rāga, vṅi pva surūp saṅ hyaṅ āditya, duhkha ta ya deniṅ pamaribhutaniṅ harip mata.

			base text:  
				kṣamayā krodhamucchindyātkāmaṁ saṅkalpavarjanāta|
				lobhaṁ mohaṁ ca santoṣādVīāṁstattva.dāta||
				410|| parallels: MBh06,028.005
  
 maṅkana pva kramanikiṅ saṅsāra, mataṅnya təntasakən tāvakta makakāraṇāvakta, hayva kita sumaṅsārāvakta, apan avakta prasiddha kadaṅnyāvakta, avakta prasiddha musuhnyāvakta, paramārthanya, yan māsih avakta yyarvakta, kumiṅkan saṅ hyaṅ mamokṣan, kadaṅnyāvakta ikān maṅkana, yapvan tan māsih avakta yyarvakta, tar kira-kira lpasanya, musuhnyāvakta ikān makkana.

			base text:  
				āyatyā varjayedāśāmarthaṁ Sṅavivarjanāta|
				aṇīW3 ca snehaṁ dSpha़् yogena paṇḍitaḥ ||404|
				411|| parallels: MBh???
  
 apan ikiṅ manah prasiddha niṅ saṅsāra, yan karaktan rāgādi mala, yapvan nirmala, tan kaknan vikalpa, ri hilaṅ niṅ rāgādi kleśa, sira vastu niṅ kamokṣan, prasiddha niṅ məntasiṅ bhavārṇnava.

			base text:  
				.Kya़enāno mohaṁ tr̥ṣṇāṁ ca paritoṣataḥ |
				utthānena jayettandrīntitarkaṁ niścayajjayeta||
				412|| parallels: MBh12,286.028
  
 tuṅgal kta paramārthaniṅ śatru ṅaranya, ṅhiṅ si puṅguṅ juga, tan hana ta pva maḍana kaśaktiniṅ apan ikiṅ liniput denika, niyata juga ya gumaveṅ aśubhakarma.

			base text:  
				mānaṁ hitvā priyo ṇīpha़् kāmaṁ hitvā sukhaṁ bhaveta|
				krodhaṁ hitvā nirābādhastr̥ṣṇāṁ jitvā na tapyate ||
				413|| parallels: MBh12,153.005c MBh???
  
 apan ikaṅ sukhaduhkha kabukti, puṅguṅ saṅkanika, ikaṅ puṅguṅ, kalobhan saṅkanika, ikaṅ kalobhan, puṅguṅ saṅkanika, mataṅnyan puṅguṅ saṅkaniṅ saṅsāra.

			base text:  
				avaśyamīṇaistāta vartitavyaṁ svagocare |
				candarāgastu yast9 taṁ budhaḥ parivarjayeta||
				414|| parallels: MBh12,205.018
  
 mataṅnyan hayva pramāda, dlə̄na tikaṅ doṣa, an prasiddha kavaṅun deniṅ kalobhan, lavan ikaṅ ahaṅkārajñana, ahaṅkārajñāna ṅaranya jñāna maṅaku, anuṅku iki, sapa aku lavan iki, maṅkana liṅnya, tan eṅət iṅ prakr̥ti puruṣāntara, yatika ahaṅkārajñāna ṅaranya, vkasniṅ bandhana ika, puṅguṅ saṅkanika, yatika aryyakna.

			base text:  
				aprārthanamasaṁsparśamasandarśanameva ca |
				puruṣasyeha niyamo bhavedrāgaprahāṇaye ||
				415|| parallels: MBh12,228.002
  
 ikaṅ taṅ puṅguṅ, yatika klabaknanta, makasādhanaṅ kaprajñan, prajñā ṅaraniṅ tutur tan patiṅan, si vruh ta riṅ vastu tattva, apan saṅ paṇḍita, vənaṅ sira maṅəntasakən vvaṅ len tuvi, saṅkeṅ bhavārṇnava, makasādhanaṅ parahu, vinaṅun deniṅ kaprajñānira, kunaṅ ikaṅ apuṅguṅ, tan hanaṅ kaprajñān iriya, avaknya tuvi, tan kāntas denya.

			base text:  
				|| [ma.su. 2187] saṅkalpājjāyate rāgaḥ sevyamāno vivardhate |
				avādya.dādvyeti tattvajñānācca dhīmatām ||
				416|| parallels: MBh12,207.004
  
 kady aṅganiṅ pudahaya, lumaku manuṅga-nuṅgal, agə̄ṅ ika duhkha katmu denya riṅ havan, maṅkana taṅ apuṅguṅ, an haneṅ rāt, agə̄ṅ ikaṅ saṅsāra katmu denya, mataṅnya saṅ prājñā ṅaranira, saṅ enak vruhnira riṅ vastu tattva, sira viśeṣa.

			base text:  
				S9 sampadastw santuṣṭaṁ yw mānasam |
				upānadgūdapadasya manucarmastr̥teva bhuḥ ||
				417|| parallels: MBh03,206.016
  
 kunaṅ ikaṅ apuṅguṅ, niyata juga ya humiḍəp ikaṅ kaprihati, makahetu patmunya lavan keliknya, papasahnya lavan kāsihnya, arah denyāhaṅkāranya, makanimitta puṅguṅnya.

			base text:  
				PVyāṁ yadbr̥hīyavānpaśavaḥ striyaḥ |
				nālamekw tavvittamiti matvā śamaṁ vrajeta||
				418|| parallels: MBh12,271.011
  
 kady aṅganiṅ paṇḍemās, maṅapi mās pirak, yan alpayatna ya, asove ya, lanā ikaṅ mās inapinya, kamna śuddhya, yapvan tībraṅ yatna ya, eṅgal ikaṅ mās inapinya, kmna śuddhya.

			base text:  
				dravyeṣu samatīteṣu ye ṅāstānna cintayeta|
				tāna’driyamānw snehastya praṇaśyati ||
				419|| parallels: MBh12,271.012
  
 maṅkana taṅ hurip, an śinocan pinakaśuddhi, kinlabakən rāgādi malanya, yan alpayatna ṅvaṅ, alavas ya tan śuddhi, mātus-atus ikaṅ janma kamna ya śuddhya, yapvan tībrayatna ṅvaṅ, kumlabakən malanya, eṅgal śuddhinya.

			base text:  
				prīteḥ śokaḥ praBḥi viyogartw dehinaḥ |
				yadā nirarthakaṁ vetti tadā sadyaḥ praṇaśyati ||
				420|| parallels: MBh12,271.013
  
 hana ya adyus, laṅlā lvirnyān isuh i śaraṅranya, sinambinyāsibu tan parikdəṅ, tan aṅel ika, ndān yan akḍik gləh-gləhnya avaknya, kunaṅ yan akveh gləh-gləhnya avaknya, enak rakətnya, aṅel ikān pesuh-isuh, ulihnya yatna tan vənaṅ līlā, maṅkana taṅ krodhalobhādimala, an klabakna saṅkeṅ śarīra.

			base text:  
				nidrā savā3 tyājyā svapna doṣanavekṣya vai |
				svapne hi rajasā dehi tamasā vābhibhūyate ||
				421|| parallels: MBh12,266.005a MBh12,266.008c
  
 kunaṅ paṅhilaṅanta krodha, si tan rəṅə-rəṅə̄n, juga hayva tan klan yapvan ikaṅ rāga, katiṅgalaniṅ prapañcājñāna, paṅhilaṅanterika, kunaṅ ikaṅ lobha, moha, si kasantoṣan paṅhilaṅanterika, yapvan viṣaya, nāṅ śabda, rūpa, rasa, gandha, sparśa, si vruh ta riṅ vastu tattva paṅhilaṅanterika. 

			base text:  
				naktāṁcaryāṁ divasvapnamālasyaṁ maithunaṁ madam |
				dainyaṁ Vīayogaṁ tu śreyo’rthī parivarjayeta||
				422|| parallels: MBh12,266.009c MBh12,266.010a
  
 kunaṅ ikaṅ buddhi harəp-harəp, ri siddhaniṅ iṣṭasādhya, vidhivaśa paṅhilaṅanterika, titahniṅ vidhi ta pva herakna, yapvan vibhava, antapāna ratna vastrādi, bhogopabhoga, si tan karaktan paṅhilaṅanterika, kunaṅ ikaṅ sih, si vruh ta riṅ anitya niṅ sarvabhava paṅhilaṅanterika, yapvan ikaṅ śokasantāpādi duhkha, yoga paṅhilaṅanterika, yoga ṅaranya cittavr̥ttinirodha, kahr̥taniṅ manah, saṅ kumavaśākən ika, sira paṇḍita ṅaranira.

			base text:  
				Vīṇ ca daurātmyādīṇṇ ca cāpalāta|
				manasaścānavasthānātSakr̥cchreṣu tiṣṭhati ||
				423|| parallels: MBh12,266.010
  
 kunaṅ ikaṅ kābhimānan, si kāruṇya paṅhilaṅanterika, yapvan ikaṅ tr̥ṣṇā, paritoṣa paṅhilaṅanterika, ikaṅ manah sarvasukha juga, kunaṅ ikaṅ ləməh, kotsāhan paṅhilaṅanterika, kunaṅ ikaṅ vikalpajñāna, niścayajñāna paṅhilaṅanterika, niścayajñāna ṅaraniṅ samyagjñāna.

			base text:  
				Vīānpratyavasituṁ na jātu labhate dhr̥tim |
				śyenacchāyāmanupatankapiñjala ivātape ||
				424|| parallels: MBh???
  
 hilaṅ pvaṅ abhimāna ri manah ta, janapriya ta nita, kinakūṅaniṅ rāt, yapvan hilaṁ rāganta, paramasukha kapaṅguh denta, hilaṅ pva krodhanta, tan hana ta śatrunta, nora kasaṅśayanta, mvaṅ lumare tika, yapvan hilaṅ tr̥ṣnānta, tātan hana aṅgiṇḍala agave prihati ri kita.

			base text:  
				na jātu kāmaḥ kāmṇ upabhogena śamyati |
				haviṣā kr̥ṣṇavartmeva bhūya eva vivardhate ||
				425|| parallels: MBh???
  
 svabhāva mātīkaṅ indriya, an paviṣaya riṅ svagocaranya sovaṅ-sovaṅ, tinūtakən ika, kunaṅ ikaṅ hinilan saṅ paṇḍita, yan pakanimittaṅ lāvana, mvaṅ rāga juga, tan pakaphalaṅ dharmasādhana, ya ika siniṅgahanira.

			base text:  
				strī[sampādyatām] na strībhiḥ kiñcidanyadvai pāpīyo bhuvi vidyate |
				striyo mūlamanarthānāṁ manasāpi ca cintitāḥ ||
				426|| parallels: MBh???
  
 kunaṅ paramārtha deyaniṅ tumulakaṅ rāga, hayvāṅayam-ayam, hayvāṅaṅən-aṅən, hayvāṅaras, hayva mulat, irikaṅ viṣayaniṅ rāga, yapvan kavaśa ika, niyata hilaṅniṅ rāga.

			base text:  
				strīkr̥to grāmanigamaḥ strīkr̥taḥ krayavikrayaḥ |
				striyo mūlamanarthānāṁ tasmānnaitāḥ pariṣvajeta||
				427|| parallels: MBh12,157.008a
  
 apan ikaṅ rāga, prapañcājñāna muhanaknya ya, tan kahrət pva ya ta, vr̥ddhi ta ya, yatika kinlaghakən de saṅ paṇḍita, makahetu katonaniṅ doṣanya, mvaṅ enak niṅ vruhnira riṅ vastu tattva.

			base text:  
				antakaḥ pavano mr̥tyuḥ pātālaṁ vaḍavāmukham |
				kṣuradhārā viṣaṁ sarpo vahnirityekataḥ striyaḥ ||
				428|| parallels: MBh???
  
 mataṅnya kayatnaknaṅ tattvavicchedana, kālocitaniṅ vastu tattva, nāṅ kṣaṇikādi, ryyanityanikiṅ rāt, maran katmuṅ kasantoṣan, apan ika saṅ tlas tuməmuṅ kasantoṣan, lumrā riṅ rāt, vibhavanira, saparanira tmuṅ bhogopabhoga, apayapan kapva anukhe ikaṅ sarvavastu ri sira, kady aṅganikaṅ vvaṅ matarumpah, saparanya tan panampak lmah, kapva māləp-aləp, ikaṅ tinapaknya, maṅkana ta saṅ santoṣabuddhi, bhoganira ikaṅ sarvavastu.

			base text:  
				ānāyamiva matsyānāṁ pañjaraṁ śakuneriva |
				samastapāśaṁ mūḍhasya bandhanādvāmalocanā ||
				429|| parallels: MBh05,039.069
  
 apan sahananikaṅ brīhiyava, pari, java, riṅ pr̥thivīmaṇḍala, tka riṅ hiraṇya, rajata, vastra, paśu, strīratnādi, tan vvaṅ tuṅgal makanu ika, pasāmānyan, paramārthanika kabeh, lavan yadyapin vvaṅ siki, makānva ika, ivə̄ tan pamuharanya trəpti, tan paṅhipura kalobhan, vruh pva saṅ paṇḍita maṅkanaṅ tattva, mataṅnyan si kasantoṣan pinakadr̥byanira.

			base text:  
				nāsāṁ kaścidagamyo’sti nāsāṁ vayasi niścayaḥ |
				virūpaṁ vā surūpaṁ vā pumānityeva bhuñjate ||
				430|| parallels: MBh12,317.005
  
 kunaṅ denira, tan inaṅən-aṅənira juga, guṇanikaṅ vastu tlas, kabhukti denira, inaknya, hayunya, salvirniṅ pālapanya, yatika pinuṅkurakənira, enak pva parāṅmukhanira ri guṇanya, hilaṅ ta tr̥śnānira irikaṅ vastu.

			base text:  
				anarthitavānmanuṣyāṇāṁ bhayātparibhavāttathā |
				maryādāyāmamaryādāḥ striyastiṣṭhanti bhartr̥ṣu ||
				431|| parallels: MBh12,157.010
  
 apan ikaṅ vvaṅ malara an papasah lavan kāsihnya, gə̄ṅniṅ sihnya, makanimitta kāṅən-aṅənani guṇanya, salviriṅ pālapanya, kāraṇanika, ya ta anuvuhakən prihati śoka santāpa ri hatinya, halanya pva aṅən-aṅənanya, salvirniṅ deṣanya, hilaṅ niyata ni sihnya tke prihatinya.

			base text:  
				uśanā veda yacchāstraṁ yaśca veda br̥haspatiḥ |
				ubhe te na viśiṣyeta strībuddhistu viśiṣyate ||
				432|| parallels: MBh???
  
 kunaṅ sarvvadāya, turu juga hilan, apan ikaṅ turu, lavan ipyan, ya amaṅun hala, apayapan sumahut ikaṅ rajah tamah denika.

			base text:  
				nāgnistr̥pyati kāṣṭānāṁ nāpagānāṁ mahodadhiḥ |
				nāntakaḥ sarvabhūtānāṁ na puṁsāṁ vāmalocanā ||
				433|| parallels: MBh12,276.023
  
 mataṅnyan devanika saṅ mamet hayu, yan abhyudaya, ṅuniveh yan nihśreyasa, samaṅka hilānira, hayva laku-laku riṅ kuləm, hayvāturu riṅ rahina, hayva luhya, hayva saktah riṅ saṅga, hayvāhyun-hyun darpa riṅ  madya, hayva ləsu dīnārusuh riṅ ulah, hayva tan paṅhrət indriya.

			base text:  
				yasya jihvāsahasraṁ syājjivecca śāradāśatam |
				ananyakarmā strīdoṣānnaivoktvā nidhanaṁ vrajeta||
				434|| parallels: MBh???
  
 kahrətaniṅ manah ikaṅ prihən tman, apan yan tan kahrət ikaṅ manah, capala ikaṅ indriya, sāhasikan papravr̥tti, tuvi tan sipi kaduṣṭan ikaṅ viṣaya ṅaranya, byaktāpuhara hala, niyatānmu duhkha ṅvaṅ jnək iriya.

			base text:  
				aṅgārasadr̥śī nārī ghr̥takumbhasamaḥ pumāna|
				ye prasaktā vilīnāste ye sthitāste pade sthitāḥ ||
				435|| parallels: MBh???
  
 apan ikaṅ vvaṅ tumūtakən paṅavaśaniṅ indriya ri viṣayanya, tan hana juga gantanya varəga, pisaniṅun paṅguhaṅ tr̥pti, kadi rūpaniṅ hayam alas, kapanasan, maṅusir hə̄bniṅ hlaṅ duvəg aṅlayaṅ kapāna ikān təmva sukha niṅ maṅə̄b.

			base text:  
				strī nāma māyā nikr̥tiḥ krodhamātsaryavigrahā |
				dūraṁ tyajedanāryāṁ tāṁ jvalitāmedhyavadbudhaḥ ||
				436|| parallels: MBh01,070.044b*0693_06 MBh01,070.044b*0693_07 MBh01,080.009d*0840_01 MBh0.009d*0840_02 MBh1.044d*0616_01 MBh1.044d*0616_02 MBh1.048d@018_0098 MBh1.048d@018_0099 MBh4.030d*0426_01 MBh4.030d*0426_02 MBh4.057d@015_4001 MBh4.057d@015_4002
  
 tātan hana gantanikaṅ rāga mahuvusana, yadyapin vehən ya ri savastuniṅ kinarāgan, maṅkin tinūtakən, maṅkin vr̥ddhi kramanya, kadi kramaniṅ apuy, dumilah deniṅ miñak, maṅkin sidyukan miñak, maṅkin dumilah, maṅkana taṅ rāga.

			base text:  
				svabhāvaścaiva nārīṇāṁ narāṇāmiha dūṣaṇam |
				itthaṁ vai na pramādyanti pramadāsu vipaścitaḥ ||
				437|| parallels: MBh???
  
 ri sakvehniṅ kinarāgan, tan hana amaḍana strī, riṅ agə̄ṅ denya agave kapāpan, apayapan saṅkaniṅ hala ikaṅ strī ṅaranya, mataṅnyan siṅgahana ikaṅ strī ṅaranya, kāṅən-aṅənanya tuvi, tiṅgalakna juga ya.

			base text:  
				yeṣu yeṣu pradeśeṣu kāyo’tyantajugupsitāḥ |
				teṣu teṣu janaḥ sakto vairāgyaṁ kena yāsyati ||
				438|| parallels: MBh???
  
 apan ika gati rasika molah riṅ grāma, strī hetunika, maṅkana ikaṅ krayavikrayagati masaṅbyavahāra, deniṅ strī jugeka, saṅkṣepanikiṅ strī ṅaranya, saṅkaniṅ prihati juga ya, mataṅnyan hayva jnək irika.

			base text:  
				ko hi nāma manuṣyeṣu jānannapi vicakṣaṇaḥ |
				hariṇīpadamātreṇa carmaṇā na khalīkr̥taḥ ||
				439|| parallels: MBh13,038.029
  
 nāṅ pati, nāṅ pracaṇḍānila, aṅin adr̥s tan paṅkura, nāṅ saṅ hyaṅ mr̥tyū, nāṅ vaḍavānala, apuy ahulu kuḍu, ri ḍasa riṅ pātāla, nāṅ laṇḍəpiṅ kuva-kuva, nāṅ kālakūṭa viṣa, nāṅ vyālasarpa, nāṅ prakupitāgni, apuy dumilah kātara, paturunan ika kabeh, yatika strī ṅaranya, pilih salahsikinika kabeh, tattvanikaṅ sinaṅgah strī.

			base text:  
				prasvedamaladigdhena vahata mūtraśoṇitam |
				vraṇena vivr̥tenaiva sarvamandhīkr̥taṁ jagata||
				440|| parallels: MBh???
  
 apan ikaṅ strī, tka asih agalak matanya, liṅnikaṅ kāmuka, vastuniṅ apus-apus tambaluṅ, śaṅkalaniṅ mūdha juga ya, kadyangganiṅ jāla, pukət, payaṅ, an hinanakən bandhanā paṅalap ivak, mvaṅ kadi kuruṅaniṅ manut, an hinalakən pañjaranikaṅ manuk.

			base text:  
				kūlāni nāsya pātyante na kathamapi khanyate |
				khanakaiva kṣayaṁ yāti balena ca dhanena ca ||
				441|| parallels: MBh13,038.017
  
 tātan hana tan yogya parana, deniṅ strī ṅaranya, tan yogya mara irika, apan mamaṅke gatiṅku, kunaṅ ika, mamaṅkana gatinya, mamaṅkana katvaṅanya, tātan katkan viveka maṅkana, ikaṅ strī ṅaranya, mara juga ya, mvaṅ tan pruh ta ya riṅ atuha riṅ anvam, tātan huniṅa ya riṅ surūpa lavan virūpa, jalu-jalu ta pva iki, maṅkana juga liṅnyan tkākən ṅaganya.

			base text:  
				yānyeva malavāhīni pūticchidrāṇi yoṣitām |
				tānyeva khalu kāmyāni aho puṁsāṁ viḍambanā ||
				442|| parallels: MBh13,038.016
  
 saṅkṣepanikiṅ strī, durācāra juga ya, tan kavnaṅ sinəṅkəran, yadyapin sinəṅkəran, vinarah riṅ maryādā yukti, apan tan saṅka ri pamātihnyān vinarah, mataṅnyan anukūla pakatonanya ri jalunya, kunaṅ prasiddha kāraṇanya ri denyan tan kināryya juga, nora mujuk-mujuki ya, pilih deniṅ takutnya kunaṅ, pilih paribhāva, kāraṇanyan maṅkan.

			base text:  
				yoṣitāṁ na kathā śravyā na nirīkṣyā nirambarāḥ |
				kadāciddarśanāttāsāṁ durbalānāviśedrajaḥ ||
				443|| parallels: MBh13,039.007a
  
 yadyapin ikaṅ aji kavruh bhagavān śukra, mvaṅ ikaṅ aji kavruh bhagavān vrəhaspati, dadya ika kalih memana, kavaśa niyatanika bhyāsan, sāri-sāri lolyan kayatnākna, kunaṅ buddhiniṅ strī, vkasniṅ durglāhya juga ya, tar knenaku kakavaśanya, yadyapin lolyan sāri-śari kayatnākna, hrətśalya mata saṅlulun umapa ta kunəṅ tkapan ika saṅ vvaṅ rumakṣa ya.

			base text:  
				mātrā svasrā duhitrā vā na viviktāsano bhaveta|
				balavānindriyagrāmo vidvāṁsamapi karṣati ||
				444|| parallels: MBh05,040.006
  
 tan pakabsuran mata saṅ hyaṅ apuy ṅaranira, yadyapin sahananiṅ kayu, satumuvuh riṅ bhūrmaṇḍala, yan tibākna ri sira, ivəṅ tan trəptyanira, maṅkin vr̥ddhi juga dilaḥnira denika, maṅkana taṅ tasik, tan pakavarəgan uminum vvai riṅ lvah, maṅkana saṅ hyaṅ mr̥tyu, tan pakabsuran umaṅan hurip niṅ sarvabhāva, maṅkana tikaṅ strī ṅaranya, tan pakabsuran juga rāganya riṅ saṅga.

			base text:  
				rāgadveṣa[sampādyatām] kotarāgni yathāśeṣaṁ samūlaṁ pādapaṁ daheta|
				dharmārthaṁ ca tathā loke rāgadveṣo vināśayeta||
				445|| parallels: MBh13,039.006d*0289_01 MBh13,039.006d*0289_02
  
 tan həntya mata doṣanikaṅ strī yan varṇan, yadyapin hana vvaṅ aliḍaha sevu, māyuṣa ta ya sātus tahun, hayva ta ya salah gave, doṣaniṅ strī kevala varṇananya, ivə̄ṅ tan həntya, akāntaṅ katkan pāti.

			base text:  
				kāmo bandhanamevaikaṁ nānyadastīha bandhanam |
				kāmabandhanamukto hi brahmabhūyāya kalpate ||
				446|| parallels: MBh???
  
 lavan ikaṅ strī ṅaranya, apuy vaṅba paḍanya, kunaṅ ikaṅ jalu-jalu ṅaranya, paḍa lavan mibāk ika, kaliṅanya, yāvat ikaṅ jalu-jalu sakka aparək irika, niyata syuḥ drava durbala ya, yapvan apagəh ikaṅ vvaṅ riṅ śiṣṭācāra, tan kāveśa denikaṅ strī, niyata nirvikāra ya apəgah riṅ hayu.

			base text:  
				yaḥ sandhārayate manyuṁ yo’tivādaṁstitikṣati |
				yaśca tapto na tapati sa bhr̥śaṁ śamabhājanam ||
				447|| parallels: MBh???
  
 tattvanikaṅ strī ṅaranya, sulap, bañcana juga ya, makāvak krodha, kimburu, mataṅnyan denohan ika de saṅ paṇḍita, tan hana pahinya lavan amedhya, bībhatsa, vastu campur.

			base text:  
				atathyenocyamānasya kaḥ kopo yanna tattathā |
				tathyenāpi hi kaḥ kopo yadanukte’pi tat tathā ||
				448|| parallels: MBh13,048.037
  
 svabhāvaniṅ strī ta ikaṅ magave hala riṅ vvaṅ, lara vrihati pinuharanya, muruṅakən sarvvakārya, eṅət pva saṅ paṇḍita, mataṅnyar yatna juga sira dumohiṅ strī.

			base text:  
				rāgābhibhūtaḥ puruṣaḥ kāmena parigamyate |
				icchā sañjāyate cādyā tatastr̥ṣṇā pravartate ||
				449|| parallels: ma.su. 513 MBh???
  
 hana ta avayava ṅkā yyarvakniṅ strī, atyanta riṅ bībhatsa, vkasniṅ kararəmah, yogya kelika, yukti siṅgahana, hayva ta maṅkana, ra pva tan ya kajnəknikaṅ vvaṅ, hartha akūṅ alulut juga ya irika, an maṅkana ikaṅ vvaṅ, ndya ta kunaṅ duhmaḥ ya vairāgya.

			base text:  
				tr̥ṣṇā[sampādyatām] tr̥ṣṇā hi sarvapāpiṣṭhā nityodvega karī nr̥ṇām |
				adharmabahulā caiva ghorā pāpānubandhinī ||
				450|| parallels: MBh???
  
 apan ṅkā riṅ mānuṣaloka, ika saṅ paṇḍita, vicakṣaṇa tuvi, tan hana sira tan dīne kaśmala, kinavaśākən denya avayavaniṅ strī, kulit sasulipatiṅ kidaṅ, pramānānya.

			base text:  
				āsannānpurato bhogāndarśá punaḥ punaḥ |
				chāgo haritamuṣṭyaiva dūraṁ nīto’smi tr̥ṣṇayā ||
				451|| parallels: MBh???
  
 ri tṅahnikaṅ kulit sasulipatniṅ kidaṅ, hana ta kani, mṅā tan kneṅ varas, pinakalnaniṅ mūtra, lavan rah, hibkan hariṅət, lavan sarvamala, ya ta aṅde vulaṅun irikaṅ rāt, mūdha vuta tuli ya denya.

			base text:  
				yauvanaṁ jarayā grastamārogyaṁ vyādhibhirhr̥tam |
				jivitaṁ mr̥tyurabhyeti tr̥ṣṇaikā nirupadravā ||
				452|| parallels: MBh???
  
 ika taṅ kani, sinuhan sāri-sāri, ndātan trəbis juga ya, tan rubuh piṅgirnya, tātan kna riṅ jro, kālih ikaṅ anuhan juga durbala, hilaṅ śaktinya, hilaṅ māsnya.

			base text:  
				jīryanti jīryataḥ keśā dantā jīryanti jīryataḥ |
				dhanāśā jīvitāśā ca jīryato ’pi na jīryati ||
				453|| parallels: MBh???
  
 atyanta riṅ bībhatsa ikaṅ kani liṅmami, amətvakən sarvamalaniṅ śarīra, kāvaraṇan deniṅ kalā marvuduk lvat-lvat, yatināmuhara kūṅ trəśnā lulut irikaṅ rāt, āścarya mata kami, tan sipi karika bañcananikaṅ loka an maṅkana.

			base text:  
				na talloke dravyamasti yattr̥ṣṇāmabhipūrayeta|
				samudrakalpaḥ puruṣo na kathañcana pūryate ||
				454|| parallels: ha.vaṁ. 2.12.45 MBh12,207.012
  
 mataṅnyan dohana juga ikaṅ strī ṅaranya, tan reṅə̄n ujar-ujarnya, ṅuniveh tan piḍəṅarakna sabisik-bisiknya, hayveniṅət-iṅət, rūpanya, ṅuniveh yan pamunāṅligā, apan kavulatanika, karəṅvani śabdanika, ya amuhara paṅāveśaniṅ rāga.

			base text:  
				yathaiva śr̥ṅgaṁ goḥ kāle vardhamānasya vardhate |
				tathaiva tr̥ṣṇā vittena vardhamānena vardhate ||
				455|| parallels: MBh???
  
 hayva tātan yatna, hayva rukva-rukvan aṅucapa varvarn lavan ibunta, vvaṅ sānakta anakta kunəṅ, apan aglis juga paṅāveśan ikaṅ indriyalolya ṅaranya, yadyan saṅ paṇḍita tuvi kākarṣaṇa sira denya.

			base text:  
				akartavyeṣvasādhvīva tr̥ṣṇā prerayate janam |
				tameva sarvapāpebhyo lajjā māteva rakṣati ||
				456|| parallels: MBh03,002.029
  
 kady aṅganiṅ apuy ri kuvuṅniṅ kayu, an gsəṅ ikaṅ kayu niśeśa aradin tka riṅ lāṅnya, vitnya, vvadnya, maṅkana ta rakətnikaṅ rāgadveśa ri hati, niyata ika maṅlilaṅakən dharma, artha, mokṣa, nitya padulur niṅ rāga, lavan dveṣa, yāvat hanaṅ rāga, tāvat hanaṅ kadveśan.

			base text:  
				tr̥ṣṇā lokatrayasyāsya nirvairaparimanthinī |
				yaistu nirmokavattyaktā ko daridraḥ ka īśvaraḥ ||
				457|| parallels: ma.su. 25, su.ra.bhā. 76.21 MBh12,243.007
  
 lavan ikiṅ rāga, vkasniṅ bandhana ika, ṅliṅ iki tan pakarvva kāraṇaniṅ rāśa, apan ika saṅ luput sakeṅ rāgapāśa, niyata sira mulih riṅ brāhmapada, tadājara, mamara, mabhaya, mamrəyya, pada, brāhma, kṣama, saṅ hyaṅ brāhmapada ṅaranira, tan kataman tuha, lara, bhaya, lāti, nirvvāṇapada ṅaranira vaneh.

			base text:  
				yā dustyaja durmatibhiryā na jīryati jīryataḥ |
				yo’sau prāṇāntiko rogastāṁ tr̥ṣṇāṁ tyajataḥ sukham ||
				458|| parallels: MBh01,074.005
  
 kunaṅ pakatonan ika saṅ vvaṅ umgat rāganira, yan vənaṅ humrət krodhanira juga, klānta sira ri halahayuniṅ ujar, tātan alara sira yar inavaghāta, sira tika rāganirmukta ṅaranira.

			base text:  
				yacca kāmasukhaṁ loke yacca divyaṁ mahatsukham |
				tr̥ṣṇākṣayasukhasyaite nārhataḥ ṣoḍaśīṁ kalām ||
				459|| parallels: MBh???
  
 nya liṅamami, ikaṅ vvaṅ inapahāsa ri tan doṣanya, pisaniṅu yan tuhva makadoṣa ikaṅ dośa vih, apa ta nimitta nikān agləṅ, apan tan tuhu ikaṅ paṅdūṣaṇa iriya, utuhva kunaṅ ikaṅ paṅapahāsa irikaṅ vvaṅ, apan suṅgah ya maka dāṣa ika, tan yogya ika aglaṅa yadyapin tan ujarana kta ya ri doṣanya, tan apahāsan, ivə̄ṅ juga rakətnikaṅ doṣa iriya, mataṅnyan klākna salahknaniṅ ujar.

			base text:  
				eko lobho mahāgrāho lobha pāpaṁ pravartate |
				tataḥ pāpādadharmāptistato duḥkhaṁ pravartate ||
				460|| parallels: ha.vaṁ. 1.12.46 MBh03,002.033
  
 valuyaknaṅ ujar, ikaṅ vvaṅ yan kāveśa deniṅ rāga, rāga ṅaranya hyun riṅ sarvaviṣaya, kakavaśa pva ya deniṅ rāga, deni ta kāmanika, kāma ṅaraniṅ hyun riṅ āliṅganādi cumbana, rumakət pvaṅ kāma ri hatinya, dadi ta icchānya, icchā ṅaraniṅ hyun riṅ viśeṣa, dadi pva icchānya, mtu ta trəṣnānya.

			base text:  
				pāpānāṁ viddhayādhiṣṭhānaṁ lobha eva narottama |
				lubdhāḥ pāpaṁ prakurvanti suvidvāṁso’pi mānavāḥ ||
				461|| parallels: MBh03,002.034
ikaṅ trəṣna ṅaranya, salvirniṅ hala hinanākənya, ilik lavan takut pinuharanya, inaku tikān kagə̄ṅṅaniṅ adharma, karəsthas niyata phala kapāpan.
 

			base text:  
				asantoṣo’sukhāyaiva lobhādindriyavibhramaḥ |
				tato’sya naśyati prajñāṁ vidyevābhyāsavarjitaḥ ||
				462|| parallels: MBh???
  
 apan kami maṅke, tonənta nirun kami, kinavaśākəniṅ trəṣṇā, inahasākən, vinavanya riṅ kadohan kami, parəknikaṅ bhoga katon maṅiṅin-iṅin ri kami sāri-sāri, tātan hana pahimami lavan ikaṅ vḍus, iniṅin-iṅin riṅ dukut sāgəm tumūt ta ya maṅgāṅalor aṅidul.

			base text:  
				arthānāmarjane duḥkhamarjitānāṁ ca rakṣaṇe |
				nāśe duḥkhaṁ kṣaye duḥkhaṁ dhigarthānduḥkhavardhanam ||
				463|| parallels: MBh???
  
 nāṅ kayauvanan sakarəṅ paməpətniṅ śarīra, tan laṅgəṅ ika, kdə̄ deniṅ tuha, maṅkana ikaṅ ārogya ṅaranya, si tayaniṅ lara, anitya ika, apan aganti lavan lara, maṅkana ikiṅ hurip, anitya ika, apan niyata tka ikaṅ pāti ṅaranya, kunaṅ ikaṅ trəṣṇā, nitya juga pinakasvabhāvanya, apan tan hana humilaṅakən ya, ri pātikta tuvi, tumūt juga ya, yan tan katmu kaklabanya.

			base text:  
				vimohyantii sampatsu tāpyantii vipatsu ca |
				khedyantiyarjanakāle kadā bhogāḥ sukhāvahāḥ ||
				464|| parallels: MBh13,007.024a
  
 nahan yaṅ vvaṅ atuha tonən denta, hilaṅ mara rambutnika, rurū rūkṣā kṣayā rigali, maṅkana huntunya, durbalā lara araṅ apogah, kunaṅ trəṣnānya riṅ hurip lavan riṅ vibhava, tan palvaṅ juga ya, yayā ləṅgaṅ tuṅgəṅ apəgah nirvikāra.

			base text:  
				rājataḥ salilād agneś corataḥ svajanād api |
				bhayam arthavatāṁ nityaṁ mr̥tyoḥ prāṇabhr̥tām iva ||
				465|| parallels: MBh13,094.029
  
 tātan hana vastu ṅkə riṅ loka, vnaṅa paṅlibkaniṅ trəṣnā, apan ikaṅ vvaṅ agə̄ṅ trəṣnānya, tan hana pahinya lavan tasik, kapva pisaniṅun kna riṅ hibək.

			base text:  
				yathā hyāmiṣamākāśe pakṣibhiḥ śvapadairbhuvi |
				bhakṣyate salile matsyaistathā sarveṇa vittavāna||
				466|| parallels: MBh12,268.007
  
 apan ikaṅ trəṣnā ṅaranya, agə̄ṅ juga ya, mavuvuh pva ikaṅ vibhava, sāvakaniṅ kinatrəṣnān, humvat ta ya maṅkin agə̄ṅ, kadi kramaniṅ suṅuniṅ ləmbu, an maṅkin humvat, tumvat ikaṅ ləmbu makasuṅu ya, humvat kramanya maṅkin agə̄ṅ, maṅkana tikaṅ trəṣnā, maṅkin agə̄ṅ ri hvatnikaṅ kinatrəṣnān.

			base text:  
				sañcaye ca vināśānte maraṇānte ca jivitā |
				saṁyoge viprayogānte ko vitte praṇayenmanaḥ ||
				467|| parallels: MBh???
  
 mvaṅ tan hana pahinikaṅ trəṣnā lavan strī kaśmala aṅavaśākən svāmī, vənaṅ kumon ikaṅ svāmī makolaha ṅulah tan yukti, kunaṅ apan ikaṅ iraṅ, paḍa lavan ibu, ya ta rumakṣa ikaṅ vvaṅ tumaṅgahi ya makolahaṅ vipatha, saṅkṣepanya, vvaṅ tarkneṅ iraṅ, maṅka makolahaṅ anyāya, deniṅ paṅavaśaniṅ trəṣnanya.

			base text:  
				parityajya priyānprāṇānpraviśanti raṇājire |
				puruṣāḥ preṣyatāmanye nirgacchanti dhanārthinaḥ ||
				468|| parallels: 12.105.44 MBh???
  
 paramārthanikaṅ trəṣnā, ahala paṅāveśanya, mataṅnyan hanaṅ praṅ, tukar, halaniṅ ambəkiṅ triloka, paṅāveśaniṅ trəṣnā kaliṅan ika, kunaṅ irika saṅ vvaṅ mgat paṅapusniṅ trəṣnā, tan hanaṅ vaira ṅaranya, tātan hanaṅ daridra, tātan hanaṅ sugih ṅaranya ri sira, mvaṅ tan kataman prihati.

			base text:  
				doṣāśrayamapāyāntamācāryayatiaṁ kāmayeta kaḥ |
				yatsampattau vipattau vā janayatyeva vikriyām ||
				469|| parallels: MBh0.009d*0840_05 MBh0.009d*0840_06 MBh03,002.035a MBh12,168.045 MBh12,268.012 MBh13,007.021 MBh13,134.057d@015_3999 MBh13,134.057d@015_4000
  
 ndya kari vastuniṅ trəṣnā ṅaranya, nya apan tahan kvaṅujar, nihan ikaṅ tan pāvak, an katon apagəh rakətnya riṅ avak, tar kna siniṅgahan, luput inilagan evəh katiṅgalanya deniṅ durbuddhi, an rakət riṅ śarīra, tātan ilu śīrṇa ri duvəgnya an śīrṇa durbala ikaṅ śarīra andəlanya tuvi, lara dhīra anavanakən, karakət riṅ śarīra, ndaḥ yatika si trəṣnā ṅaranya, kavaśā pva ri katiṅgalan ika denta, yatiku prasiddhaniṅ anəmu sukha ṅaranya.

			base text:  
				trayo madā mahārāja mohyantiyavicakṣaṇam |
				striyo’nnapānamācāryayatiaṁ teṣu saktā na jāgrati ||
				470|| parallels: MBh12,168.036
  
 apayapan ikaṅ sukha, kavaṅun deniṅ kabhuktyaniṅ pañcaviṣaya, ṅke riṅ martyaloka, lavan ikaṅ sukha, kavaṅun deniṅ kabhuktyaniṅ pañcaviṣaya riṅ suraloka, ika taṅ sukha kālih, yatika pisanakna piṇḍan, tahil-tahilana ta ya, makalayanaṅ trəṣnākṣayasukha, trəṣnākṣayasukha ṅaranya, hana ya sukha katmu, makanimitta hilaṅniṅ trəṣnā vkasniṅ sinaṅgah sukha ika, yatika trəṣnākṣayasukha ṅaranya, yatika vrātana, tahilana lavan ikaṅ sukha kālih, ndan pisaniṅu hana pahiriban ikaṅ sukha kālih denya, yadyan panəmbəlasanya tuvi, ivə̄ṅ juga soran ikaṅ sukha kālih denya.

			base text:  
				sampadaḥ pramadāścaiva taraṅgotsaṅgabhaṅgurāḥ |
				kastāsvahiphanachattrachāyāsviva ramedbudhaḥ ||
				471|| parallels: MBh12,152.002c
  
 ṅhiṅ si trəṣnā tikaṅ manuvuhakən kalobhan, tātan hana  bhedanikaṅ kalobhan lavan vuhaya, ri kapvan krura aṅləmakən riṅ saṅsāra, tumuvuh pvaṅ kalobhan, mtu taṅ buddhipāpa, ikaṅ buddhipāpa, ya tikāmaṅun adharma, ikaṅ adharma, ya ta phaladuhkha, nivandhaniṅ amukti lara prihati ika ta.

			base text:  
				mā tāta vistaraṁ kārṣīḥ sampadbhiḥ pravimohitaḥ |
				svargātrānyapi bhārāya bhavanti vidhiparyaye ||
				472|| parallels: MBh03,198.054
  
 saṅkṣepanikaṅ trəṣnā manuvuhakən kalobhan, ikaṅ kalobhan, yatika parumahaniṅ sarvapāpa, apan ikaṅ lubdha, vvaṅ sinaputiṅ kalobhan, niyata juga ya mulahakən ikaṅ kapāpan, yadyapin vicakṣaṇa tuvi.

			base text:  
				ākiñcanye ca rājye ca viśeṣaḥ sumahānayam |
				nityodvigno hi dhanavānsarvaṁ tyaktvā sukhī bhavet ||
				473|| parallels: MBh12,284.025
  
 yāvat mtuṅ kalobhan, niyata tan santoṣanikaṅ vvaṅ, tan santoṣa pva ya ta, niyata ta ya amaṅgaḥ lara prihati, lavan maṅkin vr̥ddhi paṅāveśanikaṅ indriya deniṅ kalobhan, maṅāveśa pvaṅ indriya, hilaṅ taṅ kaprajñān, mvaṅ salvirniṅ aji paṅavruhnikaṅ vvaṅ, kadi kramaniṅ aji tan sinvādhyāya.

			base text:  
				na hi saṁśayavānkacciddr̥śyate nirupadravaḥ |
				tyajate sañcayāstasmātparajñaḥ kleśaṁ sahaiva ca ||
				474|| parallels: MBh13,134.057d@015_3971 MBh4.057d@015_3972
  
 lavan ta vaneh, agə̄ṅ ikaṅ prihati ri kālaniṅ maṅarjana, prabhāvaniṅ kalobhān ika, siddha pva deniṅ maṅarjana, molih atah patəṅpa-təṅpaṅiṅ animtim, navuvuh taṅ prihati ri karakṣanya, apayapan sarvābhiśaṅkī juga ṅvaṅ mamṅa-mṅan artha, katuhvan tan apilih īrṣyā, krodha akira-kira riṅ hala, malvaṅ pva ya saṅkapisan, pinakabyaya dadah ri kaparipūrṇa paknanya, ṅuniveh yan alvaṅ deniṅ kativasan, ndah tan sipi ta denya amaṅun lara prihati, rasa atuṅtuṅa pāti, saṅkṣepanikaṅ artha, kaśmala juga ya, sāvasthān pamaṅun duhkha.

			base text:  
				pratyūhapataho rājñaḥ sāmānyapuravāsibhiḥ |
				mā maivamiti yo bhāvaḥ sa tasya prītikārakaḥ ||
				475|| parallels: MBh???
  
 nihan ta denikaṅ artha, ri duvəgnyan paripūrṇa siddha saphala nirvighna kārjananya, samaṅkana ta yan paṅde vulaṅun anuvuhakən mada, katkan pva ya vighna, malvaṅ hilaṅ kunaṅ, irika ta yan pagave manastāpa asama-sama tan sipi, ṅuni ri kālanyan inarjana pinrih kinārya, tan ucapən gə̄ṅiṅ denyāgave prihati, aṅhel ta saṅhulun maṅiṅət-iṅət, kapan ta kunaṅ ikaṅ bhogan panukha, ru haturnyan kinārya kinalarākən, liṅmami maṅkana arah glāna.

			base text:  
				arthāṁśca durlabhānloke kleśāṁśca sulabhāṁstathā |
				duḥkhaṁ caiva kuṭumbārthaṁ yaḥ paśyati sa mucyate ||
				476|| parallels: MBh03,002.038
  
 mvaṅ tan apilih, katakutnika saṅ makdr̥byaṅ dhana ṅaranira, apayapan saṅśaya sira, ri saṅ prabhu, riṅ vvai riṅ apuy, riṅ maliṅ, riṅ kadaṅ, kapva kasaṅśaya saṅ mamās ika kabeh, kadyakgan saṅ hyaṅ mr̥tyu, an kinasaṅśayākən deniṅ sarvabhava.

			base text:  
				alaṁ parigraheṇaiva doṣavānsaparigrahaḥ |
				kr̥mirhi koṣakāro hi badhyate svaparigrahāta||
				477|| parallels: MBh03,002.039
  
 tātan hana pahinika saṅ mamās lavan dagiṅ reṅreṅ, sakvanyan kepvan, ndā yan uṅgva riṅ ākāśa, manuk mata katakutnya, o yan uṅgva riṅ lmah, śr̥gāla katakutnya, o yan uṅgva riṅ vvai, ikan katakutnya, saṅkṣəpanya, sakvanyan tan sukha apan tan apilih kasaṅśanya, maṅkana ta saṅ sugih ṅaranira.

			base text:  
				yāvataḥ kurute jantuḥ sambandhānmanasaḥ priyāna|
				tāvanto’sya vidhīyante hr̥daye śokaśaṅkavaḥ ||
				478|| parallels: MBh12,105.044
  
 saṅkṣiptaniṅ vuvusmami, ri sḍəṅnyan anitya ikaṅ sarvabhāva, makāntaṅ apasaha marikaṅ apupul, mvaṅ ikaṅ mapupul, avayava lavan avayavaṅ, vyaktinya, nāṅ avayava pāṇipādādi, inaku papasahnika jmah, lavan avayavaṅnya, ikaṅ śarīra, maṅkana ikaṅ hurip ṅaranya, niyata makāvasānaṅ pāti ika, maṅkana tikaṅ saṅyoga, niyata makāntaṅ viprayoga ika, vruh pva kita ri tan ləṅgaṅniṅ hana, mvaṅ ri tan hananiṅ  ləṅgaṅ, ndya ta kāraṇaniṅ svaṅkāra amrih aṅusir vibhava, ndyaṅ prihən, ndyaṅ amriha, ndyaṅ pamrihakna.

			base text:  
				mānasaṁ duḥkhamūlaṁ tu sneha ityabhidhīyate |
				snehācca sajjate janturduḥkhayogamupatti ca ||
				479|| parallels: vi.pu. MBh03,245.029c
  
 apan hana vvaṅ humaran-haran  huripnya, māti riṅ palagan, saṅka ri svīkāranya aṅusir vibhava, dudū taṅ niṣkāraṇa humulunakən avaknya amrih sevaka, deniṅ hyunya riṅ vibhava.

			base text:  
				putradārakuṭumbeṣu naktāḥ sīdanti jantavaḥ |
				saraḥpaṅkārṇave magnā jīrṇā vanagajā iva ||
				480|| parallels: MBh???
  
 niyata amaṅun aiśvarya tikaṅ vibhava ṅaranya, aiśvarya ṅaraniṅ si vaśa, apan basa-basa aṅavaśākən kramanikaṅ vvaṅ deniṅ vibhava, parumahaniṅ doṣa tikaṅ aiśvarya ṅaranya, yayadyan tan ləṅgaṅ hananya, tan vuruṅ agave cittavikāra, hilaṅnya, hananya tuvi, an maṅkana tattvanikaṅ aiśvarya, syapa ta amseriya.

			base text:  
				etattaddurjayaṁ loke putradāramayaṁ viṣam |
				jāyante ca mriyante ca yatpītvā mohitāḥ prajāḥ ||
				481|| parallels: 12.316.30 MBh???
  
 tuvi pva yan pamaṅun mada, apan tiga prasiddhaniṅ amaṅun mada, ikaṅ amuhara vulaṅun riṅ apuṅguṅ, pratyekanya, strī, annapānādi bhoga, aiśvarya, nahan taṅ amaṅun mada, hana pva jnək irika, ya tika aturu tan vriṅ rāt ṅaranya.

			base text:  
				svadehajānasvasaṁjñānyadvadaṅgātkr̥mīṁstyajeta|
				svasaṁjñānasvajāṁstadvatsutasaṁjñānkr̥mīṁstyajeta||
				482|| parallels: MBh???
  
 ikaṅ vibhava, lavan strī, paḍa ika mvaṅ patapatahniṅ yark, ri kapva cañcalākalis eṅā polahnya, an maṅkana, saṅ apa ta sira paṇḍita jnəkeriya, apan tan pabheda pavehnya sukha, lavan sukhaniṅ maṅə̄b ri kivikniṅ vyāla sarpa.

			base text:  
				yatra sneho bhayaṁ tatra sneho duḥkhasya bhājanam |
				snehamūlāni duḥkhāni tasmiṁstyakte mahatsukham ||
				483|| parallels: 12.206.10 MBh???
  
 saṅkṣipta, hayva vulaṅun, tat lvi-lvih aṅarjana vibhava, saduvəg-duvəg ta ya, apan ikaṅ avak tuvi, dadi ika amuhara cukər, tat vənaṅ ri kavavanya, keṅvanya, katuluṅanya, yan ya tkā lalisniṅ vidhivaśa.

			base text:  
				svajane na ca te cintā kāryā mokṣabuddhinā |
				ime mayā vinā tāta bhaviṣyanti kathā nviti ||
				484|| parallels: MBh12,170.011
  
 ātyanta bheda marikaṅ kadaridran, lavan karatun, apan ika saṅ makadr̥byaṅ lakṣmī, hana juga posikni hatinira, kunaṅ ika saṅ tyantaparigraha, makadr̥byaṅ kadaridran, sira vastuniṅ amaṅgih sukha, apan nisaṅśaya solahnira.

			base text:  
				svayamutpadyate jantuḥ svayameva vivardhate |
				sukhaduḥkhaṁ tathā mr̥tyuṁ svayamevādhigacchati ||
				485|| parallels: 12.277.15 MBh03,002.046
  
 apan sakvehnika saṅ mamās, sahananika saṅ maṅarjana abhyudaya, tan hana juga sira katon nirvighna, maṅkana pva ya ta, mataṅnya deyanika saṅ  meṅət, tiṅalakna sira jugekaṅ artha, ilagana ikaṅ kleśa.

			base text:  
				yathā kāṣṭhaṁ ca kāṣṭhaṁ ca sameyātāṁ mahodadhau |
				sametya ca vyatīyātāṁ tadvadbhūtasamāgamaḥ ||
				486|| parallels: 12.277.16 MBh???
  
 manah kta nimittaniṅ sukhaduhkhan katmu, nahan yaṅ paḍahi sajiniṅ rājya, maṅgala saṅ prabhu, sāmānya sahananikaṅ vvaṅ riṅ antahpura rumṅə̄ ya, hana pva kumva vivekanya, tan grāhī, karəṅə̄ mara ya deṅku, hilaṅ pāpaṅku denika, ya ika sukha denika.

			base text:  
				evaṁ putrāśca jñātayaḥ suhr̥dastathā |
				atisneho na kartavyo viprayogo dhruvo hi taiḥ ||
				487|| parallels: 12.28.36 MBh12,277.043
  
 lavan ta vaneh, ika saṅ meṅət riṅ tlu, apanniṅ tlu, nya durlabhaniṅ artha, sulabhaniṅ kleśa, duhkhaniṅ maṅrakṣa kutumba, nahan tāvakniṅ tlu, saṅ yatna ri kālocitanika, sira tika luput tan kapāśa.

			base text:  
				mokṣaḥ[sampādyatām] mātr̥pitr̥sahasrāṇi putradāraśatāni ca |
				yuge yuge vyatītāni kasya te kasya vā vayam ||
				488|| parallels: 12.168.16 MBh12,316.029
  
 mataṅnyan tiṅgalakna kaparigrahaniṅ sarvavastu, apan agə̄ṅ halaniṅ mamarigraha, tonənta, nāṅ ulər magave bsar, huruṅ pinarigrahanya, ya mara nimittanyān kabanḍa vkasan.

			base text:  
				nāyamatyantasaṁvāso labhyate jātu kenacita|
				api svena śarīreṇa kimutānyena kenacita||
				489|| parallels: MBh01,145.024d*1596_02
  
 ikaṅ vvaṅ magəhakən rakətniṅ vastu kāsihnya, kāptanya ri hatinya, tamolah maṅhə̄t-hə̄t prihati, mamakə̄ hatinya riṅ lipuṅ ṅaranya.

			base text:  
				adarśanādāpatitāḥ punaścādarśanaṁ gatāḥ |
				na te tava na teṣāṁ tvaṁ tatra kā paridevanā ||
				490|| parallels: 12.28.51 MBh03,002.026
  
 apan ikaṅ sih ya ika mūlaniṅ prihati, sih nimittaniṅ kahrət tavandhana, prastāvaniṅ anəmu duhkha tika.

			base text:  
				naṣṭe dhane vā dāre vā putre pitari vā mr̥te |
				aho kaṣṭamiti dhyāyañ śokasyāpacitiṁ careta||
				491|| parallels: 11.2.8, MBh12,316.030
  
 rumakət pva sihnikaṅ vvaṅ riṅ anak, rabi, mvaṅ kuṭumba, manhər tika kakləm evəh kāntasanya, paḍa lavan liman atuha kaptək riṅ aəṇḍut.

			base text:  
				mr̥taṁ vā yadi vā naṣṭaṁ yo’tītamanuśocati |
				duḥkhena labhate duḥkhaṁ dvāvanarthau prapadyate ||
				492|| parallels: 12.26.17 MBh???
  
 ṅhiṅ sihniṅ mānak marabi, matikaṅ paramārtha viṣa ṅaranya, riṅ rāt, śakti tar kna tinamban, apan sakvehnika saṅ tlas kna denya, bhrānta saṅsāra vulaṅun juga ya, kedər avaluy-valuy riṅ bhāvacakra haməṅanya.

			base text:  
				bhaiṣajyametadduḥkhasya yadetannānucintayeta|
				cintyamānaṁ hi na vyeti bhūyaścāpi pravartate ||
				493|| parallels: 12.317.9 MBh12,206.010c MBh12,206.010e
  
 hana mara vastu mtu saṅkeṅ śarīra, ndātan inatu ya denikaṅ maśarīra, tan svaṅku ika, tan sapaku lavan ika, maṅkana liṅnyan āryyakən ya, krimi ika maṅkana kramanya, mtu saṅkeṅ śarīranika, tiniṅgalakən tan inatunya deniṅ maśarīranika, hana tātan mtu saṅkeṅ śarīra, ndān inaku svā denikaṅ maśarīra, anuṅku ika, sapaku lavan ika maṅkana liṅnya, putra ika maṅkana, ya tika tiṅgalakna, kadi kramanikaṅ krimi, mavan hana mata marəknikaṅ krimi, apan sākṣāt mtu saṅkeṅ śarīra, tathāpi tiniṅgalakən, pruh pva tika an dedeniṅ manah ika, mataṅnyan ika sādhananta amgatāsih niṅ mānak arabi.

			base text:  
				dhanaṁ vā puruṣaṁ rājan puruṣo vā punardhanam |
				avaśyaṁ prajahātyeta ttadvidvānmānusaṁśayet ||
				494|| parallels: 12.317.12 MBh03,002.027a
  
 yan ikaṅ vastu kāsih, ika hetuniṅ bhayan katmu, apan parumahaniṅ duhkha ikaṅ sih ṅaranya, saṅkṣiptan ikaṅ sih vvitnikaṅ duhkha ta pva ya, tiṅgalakna pva ika, katmu taṅ parama sukha.

			base text:  
				purastādeva te buddhi riyaṁ kāryā vijānataḥ |
				anityaṁ sarvameveda mahaṁ ca mama cāsti yata||
				495|| parallels: 12105045 MBh12,277.015
  
 hayva ta aṅaṅən-aṅən sambandha, kadaṅ varga, ya ta sādhyaṅ kamokṣan, liṅanta mapa ta lviran iki kabeh ri tayaṅku, liṅanta maṅkana, hayva tika.

			base text:  
				anityatve kr̥tamatir mlānamālyena śocati |
				nityatve kr̥tabuddhistu bhinnabhāṇḍe’nuśocati ||
				496|| parallels: 12105012 MBh12,277.016
  
 apan tan prasiddhakāraṇa ṅaranya, lena saṅkeṅ avak, ikiṅ śarīra paramārthakāraṇa, ikiṅ dadi kabeh, avaknya kāraṇaniṅ hananya, vr̥ddhi pva ya , nirvighna tke katuhanya, avaknya juga kāraṇanika, manmu pva ya sukhaduhkha, pāti, prihati, avaknya atah kāraṇanika, apan pūrvakarma tinūtnika kabeh.

			base text:  
				svayamutpadyate vahniḥ paritastena vahninā |
				dahyamānaṁ parītāpaṁ bhajate na sa paṇḍitaḥ ||
				497|| parallels: ma.su. 1377 MBh12,168.015
  
 kady aṅganiṅ vataṅ kahala makambaṅan riṅ tasik, dadi ya kacuṇḍuka apaṅgih lavan kapvanya vataṅ, niyatanya apasah muvah, dadi taya apaṅgih muvah, maṅkana ta papaṅgihnikaṅ sarvabhava, lavan kapranya, anitya ika, niyata makāntaṅ mapasah, dadi ta ya apaṅgih muvah.

			base text:  
				sukhaṁ ca duḥkhaṁ ca bhavābhavau ca lābhālābhau maraṇaṁ jīvitaṁ ca |
				paryāyaśaḥ sarvamiha spr̥śanti tasmāddhīro naiva tapyenna hr̥ṣyet ||
				498|| parallels: MBh12,168.016
  
 maṅkana tikaṅ anak, putu, puyut, kadaṅ, mitra, rinakva, papaṅgih ta ya lavan ika kabeh, irikaṅ sakṣaṇa tuvi, niyata apasah avasānanika, mataṅnyan hayva tībra karaktan māsih.

			base text:  
				sukhamāpatitaṁ sevan duḥkhamāpatitaṁ bhaja |
				kālaprāptamupāsīta sasyānāmiva karṣakaḥ ||
				499|| parallels: 5.36.45, 12.26.31 MBh12,309.084
  
 anādi ktaṅ janma ṅaranya, tan kinavruhan təmbenya, luput kinalakaran, vilaṅniṅ janmāntara, mevivut pva bapanta, ibunta, anakta, rabinta, riṅ sayuga-sayuga, paramārthanya, ndyaṅ enak katpətana sānu lavan ika, ndyaṅ tuduhan anunta.

			base text:  
				sukhaṁ vā yadi vā duḥkhaṁ bhūtānāṁ paryupasthitam |
				prāptavyamavaśaiḥ sarvaṁ parihāro na vidyate ||
				500|| parallels: 3.245.15 MBh12,028.051
  
 tātan hana teka nitya patmunya ṅaranya, ikana patmu ika, ikan tan tmu ika, kapva tan laṅgəṅ ika, patmunta lavan ikiṅ śarīranta tuvi, tan laṅgəṅ ika, mapasaha mara don ikiṅ pāṇīpādādi, hayva tenucap ikaṅ len.

			base text:  
				sukhasyānantaraṁ duḥkhaṁ duḥkhasyānantaraṁ sukham |
				paryāyeṇopavartante naraṁ nemimarā iva ||
				501|| parallels: 12.28.16 MBh12,168.017
  
 kta sakeṅ taya marika, muvah ta ya mulih riṅ taya, saṅkṣipta, tan akunta ika, ika tan sapa lavan kita, an maṅkana, apa tojara, apa polaha.

			base text:  
				jñānavāneva puruṣaḥ saṁyuktaḥ parayā dhiyā |
				udayāstamayajñohi na śocati na hr̥ṣyati ||
				502|| parallels: 3.247.45 MBh12,026.017
  
 hilaṅ pva mās, māti pvaṅ anak, rabi, bapa, ibu, ikāna tlas paratra, atiśaya ta gə̄ṅnikaṅ lara, mvaṅ duhkhaniṅ hati eṅət pva kitān maṅkana, gavayənta tikaṅ tambāniṅ duhkha.

			base text:  
				prajñayā mānasaṁ duḥkhaṁ hanyācchārīramauṣadhaiḥ |
				etaddhi jñānasāmarthyaṁ na bālaiḥ samatāmiyāta||
				503|| parallels: 3.245.14 MBh12,317.009
  
 hana mara vvaṅ kdə̄ maṅən-aṅən ikaṅ māti, vastu hilaṅ kunaṅ, agə̄ṅ prihatinya denya, ika gə̄ṅniṅ prihatinya, yatika amuṅun lara, rva ikaṅ lara kavaṅun denika aṅaṅən-aṅən ikiṅ huvus hilaṅ, ikaṅ vvaṅ maṅkana, ya ta amaṅun hala ṅaranya.

			base text:  
				mānasena hi duḥkhena śarīramupatapyate |
				ayaḥpiṇḍena taptena kumbhasaṁsthāmivodakam ||
				504|| parallels: 11.2.21 MBh12,317.012
  
 nyaṅ prasiddha tambāniṅ prihati, kramanya, ikaṅ vastu hilaṅ, luṅhā, māti kunaṅ, tan siddha kārjananya kunaṅ, yatika tan aṅən-aṅən, apan apəgah rakətnya ri hati yan inaṅən-aṅən, rumakət pva ya, maṅkin avuvuḥ kramanya, ya ta anuvuhakən prihati, mataṅnya hayva ika inaṅən-aṅən.

			base text:  
				mānasaṁ śamayettasmā jjñānenāgimivāmbunā |
				praśānte mānase hyasya śārīramupaśāmyati ||
				505|| parallels: 3.2.24 MBh12,105.045
  
 pilih saṅ mamās tumiṅgalakən māsnya, pilih ikaṅ mās tumiṅgalakən saṅ mamās, upalakṣaṇa riṅ asiṅ masambandha, tan laṅgəṅ ta pva patmuniṅ sānu mvaṅ anunya, pruh pva saṅ paṇḍiterika, mataṅnyan tan karantan sira.

			base text:  
				saṁvidrate na valayaḥ palitāni na jānate |
				prajñāvabodhitatattvānā mavyaparo’tra janmanaḥ ||
				506|| parallels: 3.2.25 MBh12,105.012
  
 nyan taṅ buddhi sarvadāya, pagəhakna rumuhun, liṅanya anitya tattvanikaṅ sarvabhāva, iki gatiṅku maṅke, anuṅku nāṅ ikiṅ hana maṅke mne hləm, anitya ika, maṅkana liṅanikaṅ tutur katuturana.

			base text:  
				duḥkheṣvanudvignamanāḥ sukheṣu vigataspr̥haḥ |
				vītarāgabhayakrodhaḥ sthitadhīrmunirucyate ||
				507|| parallels: MBh???
  
 ika saṅ eṅət yarnityaniṅ sarvavastu, yadyan aluma ikaṅ skar suhunira, tar akiṅkiṅ sira tar manastāpa, kunaṅ ikaṅ vvaṅ karaktan, tar vavarəṅəh riṅ anityatattva, agə̄ṅ manastāpanika deniṅ viṅle suviṅ.

			base text:  
				śokasthānasahasrāṇi bhayasthānaśatāni ca |
				divase divase mūḍha māviśanti na paṇḍitam ||
				508|| parallels: gītā 2.56 MBh???
  
 nyaṅ amoṅ apuy, kumuliṅ ri kahananya, kasūban pva ya denikaṅ apuy, maṅga ta ya aṅlampva humiḍəpaṅ panas, deniṅ mūdhanya, tar popāya ri tan sūbanikaṅ panas, ikaṅ vvaṅ maṅkana kramanya, tan paṇḍita ṅaranika apan tātan maṅkana saṅ paṇḍita ṅaranira, mahā sirān pagave duhkhanya avaknira līlā sirān hilaṅakən ya.

			base text:  
				buddhilabhāddhi puruṣaḥ sarvaṁ tarati kilbiṣam |
				vipāpo labhate sattvaṁ sattvasthaḥ samprasīdati ||
				509|| parallels: hitopadeśa 0.3 MBh05,036.045
  
 tuvi pvan paganti purihnikaṅ sukha mvaṅ duhkha, hana lavan taya, si sugih lavan si daridra, pāti lavan hurip, kapva maganti hananika riṅ dadi, eṅət pva saṅ paṇḍiterika, mataṅnyat tar agiraṅ, tar prihati, laṅgəṅ ahniṅ manahnira.

			base text:  
				vasanviṣayamadhye’pi na vasaty eva buddhimāna|
				saṁvasaty eva durbuddhir avasan viṣayeṣv api ||
				510|| parallels: MBh03,245.015
  
 saṅkṣipta, bhuktin tkaniṅ sukha, tkani duhkha bhuktin atika, kaliṅanya, klākna ta pvaṅ sukha duhkha, hayva ta hana kinārya, herakna tkanya sovaṅ-sovaṅ, sambinta taṅ arjana dharmapravr̥tti, kady aṅganiṅ masava-savah, klān sinambinya anahən panastīs, an antyakən usunikaṅ pari.

			base text:  
				lohayuktaṁ yathā hema vipakvaṁ na virājate |
				tathāpakvakaṣāyasya vijñānaṁ na prakāśate ||
				511|| parallels:  12.287.6 MBh12,028.016
  
 tar ?? sini??han ikaṅ sukha duhkha ṅaranya, paṅavaśaniṅ vidhivaśa, kāraṇaniṅ sarvabhāvān panmu sukha mvaṅ duhka.

			base text:  
				bījānyagnyupadagdhāni na rohanti yathā punaḥ |
				jñānadagdhaistathā keśair nātmā sambadhyate punaḥ ||
				512|| parallels: 12.205.6 MBh03,247.045
  
 ikaṅ vidhi ṅaranika, pūrvakarma tinūtnya, səṅkəranya ikaṅ ikaṅ pūrvakarma niyatanya, jātinya ikān pakāvak hala, lavan hayu, mataṅnyan paganti ikaṅ sukhaduhkha ṅaranya, tātan hana pahinikaṅ sarvabhāva lavan catraniṅ guluṅan, niyata kapiṅsor ikaṅ aruhur ṅūni, muvah niyatanika kapiṇḍuhur ikiṅ sor.

			base text:  
				śakunānāṁ yathākāśe matsyānāmiva codake |
				padaṁ yathā hi dr̥śyeta tathā jñānavidāṁ gatiḥ ||
				513|| parallels: 12.204.16 MBh03,245.014
  
 hana pva tuturan maṅkanaṅ tattva, yatika majñā ṅaranya, yāvat pva ikaṅ vvaṅ majñāna, tan rakət ikaṅ hartha lavan prihati ri manahnya, ika ta sinaṅgah paṇḍita ṅaranira.

			base text:  
				prajñayā mānasaṁ duḥkhaṁ hanyācchārīramauṣadhaiḥ |
				etaddhi jñānasāmarthyaṁ na bālaiḥ samatāmiyāt ||
			514|| parallels: MBh03,206.015

 ikaṅ manah maṅkana kramanya, yatika prajñā ṅaranya, ya ta sādhanantat klabakən duhkhaniṅ citta, kunaṅ ikaṅ tambāpalapah, lba guliga akar, prabr̥ti laraniṅ śarīra hilaṅ denya, yatika jñānabala ṅaranya ika, kaśaktiniṅ jñāna, ləvih saṅkeṅ kāyabala, kaśaktiniṅ śarīra.

			base text:  
				mānasena hi duḥkhena śarīramupatāpyate |
				ayaḥpiṇḍena taptena kumbhasaṁsthāmivodakam ||
			515|| parallels: MBh03,002.024

 apan duhkhaniṅ manah anuvuhakəni kalaraniṅ śarira, kady aṅganiṅ vsi tinunu pinanasan, pinasyakən vvai riṅ kumbha, panasnya ya amuhara panas irikaṅ vvai.

			base text:  
				mānasaṁ śamayettasmāt prajñāyā’gnimivāmbasā |
				praśānte mānase hyasya śārīramupaśāmyati ||
			516|| parallels: MBh03,002.025

 mataṅnya duhkhaniṅ manah, prihən paḍəmən riṅ kaprajñān, apan niyata juga hilaṅ deniṅ kaprajñān, kady aṅganiṅ apuy dumilah, niyata paṅəmnika deniṅ vvai, paḍəm pva duhkhaniṅ manah, paḍəm ta haranikaṅ śarīra.

			base text:  
				saṁvidrate na balayaḥ palitāni na jānate |
				prajñāvabodhitatattvā nāmavyaparo’tra janmanaḥ ||
			517|| parallels: MBh???

 tan si tuha ktika vruh, tan syāpusniṅ kus, tan krutniṅ sarvāvayava, tan si huvan, apa pva, si kaprajñān juga, ika si vruh ta riṅ tattva, ya ika kaprajñān ṅaranya, ya ika paṅavruh, kāraṇaniṅ məntasanaṅ bhavasāgara.

			base text:  
				duḥkheṣvanudvignamanāḥ sukheṣu vigataspr̥haḥ |
				vītaśokabhayakrodhaḥ sthiradhīrmunirucyate ||
			518|| parallels: MBh06,024.056

 saṅ kinahananiṅ kaprajñān ṅaranira, tan alara yan panmu duhkha, tan agiraṅ yan panmu sukha, tātan kataman krodha, mvaṅ takut, prihati, laṅgəṅ mah?iṅ juga tuturnira, apar majñāna, muni vi ṅaraniṅ majñāna.

			base text:  
				śokasthānasahasrāṇi bhayasthānaśatāni ca |
				divase divase mūḍha māviśanti na paṇḍitam ||
			519|| parallels: MBh03,002.015

 mātus-atus, mevivu marikaṅ lara, bhaya, prihati, tka sāri-sāri, ndān hatiniṅ mūdha ināveśanika, kunaṅ ri hati saṅ paṇḍita, pisaniṅu ikān tamā.

			base text:  
				buddhilābhāddhi puruṣaḥ sarvaṁ tarati kilbiṣam |
				vipāpo labhate sattvaṁ sattvasthaḥ samprasīdati ||
			520|| parallels: MBh12,217.011

 apan ika saṅ tlas taməmuṅ kaprajñān, hilaṅ kalaṅkaniṅ jñānanira, niṣkalaṅka pva jñānanira, katmu taṅ sattvaguṇa denira, sattva kevala, tan karaktan rajah tamah, sattva ṅaraniṅ satah bhāvah, si uttamajñāna, citta sat svabhāva, tar ka?nan trəṣnādi, katmu pvaṅ sattvaguṇa denira, prasannātmaka ta sira, tan karakət riṅ śarīra, luput riṅ karmaphala.

			base text:  
				vasanviṣayamadhye’pi na vasatyeva buddhimān |
				saṁvasatyeva durbuddhi ravasan viṣayeṣvapi ||
			521|| parallels: MBh12,287.006

 lavan ta vaneh, ika saṅ kinahananiṅ kaprajñān, yadyapin panṅaha riṅ viṣaya sira, kambulana pañcāviṣaya, parəkana bhogopabhoga sāri-sāri, tar jnək juga sira, tan kalāśa denika, tan kadi kramanikaṅ apuṅguṅ, yadyapin atyanta tayanikaṅ viṣaya iriya, pisaniṅu yan kāmbvana bhogopabhoga mātra tuvi, tathāpi jnək juga ya, tan ari harəp-harəp.

			base text:  
				lohayuktaṁ yathā hema  vipakvaṁ na virājate |
				tathā’pakvakaṣāyasya vijñānaṁ na prakāśate ||
			522|| parallels: MBh12,205.006

 ika taṅ kaprajñān, yan kavoran malaniṅ jñāna, tan aharəp ika, kady aṅganyaṅ mās hinapi, nda tapran śuddha, turuṅ hana rakətnikaṅ vsi ri ya, tan aharəp ika.

			base text:  
				vījānyagnyupadagdhāni na rohanti yathā punaḥ |
				jñānadagdhais tathā kleśair nātmā sampadhyate punaḥ ||
			523|| parallels: MBh12,204.016

 kunaṅ paramārthanya, hilaṅ ikaṅ kleśaniṅ avak, an pinanasan riṅ jñāna, hilaṅ pvaṅ kleśa, ri katəmvaniṅ samyagjñāna, hilaṅ taṅ janma, mari punarbhava, kady aṅganiṅ vīja, pinanasan sinaṅa, hilaṅ tuvuhnika, mari masəvə̄.

			
				base text: 
				
				śakunānāṁ yathākāśe matsyānām iva codake |
				padaṁ yathā na dr̥śyeta tathā jñānavidāṁ gatiḥ ||
			524|| 
				parallels: MBh12,174.019

 tātan kna livakṣaṇān, tan papakatonan, luput vinikalpa, jñānanika saṅ jñānī ṅaranira, kady aṅganiṅ tapakiṅ manut aṅlayaṅ riṅ ākāśa, tan katon tapaknya riṅ laṅit, mvaṅ ikān tan katon tapaknya riṅ vvai.

			
				iti sārasamuccayaḥ samāptaḥ
			
		
	