The . Witnesses:
msfakeID: Singaraja, Bali, Indonesia, Kirtya, 774 (kropak 3) II A/3/774

Current Version: draft, 2025-06-03Z
Still in progress – do not quote without permission.

  edition : 

  || ○ || Avighnam a:stu || ○ || kunaṁ hulaha: saṁ prabhu, Uniṅanira taṁ vyavaharani§kaṁ ra:t·, harovaṅa ta sira: brahma:⟦kar⟧ṇa vihikan maṅaji, lavan mantri, vruḥ mavikveka:, śūlakṣaṇa:ha: ta sira tumamaha: riṁ śabha: || haliṅgiḥ pagəha: ta sira riṁ śabha:, taṅanira tṅən hatah ula:knira, hayva tuduḥtuduḥ kiva:, bhuṣa:ṇa payasniṁ vvaṁ śūśila:taḥ lviranira, Iṅətiṅətənira:taḥ hogya:yogyaniṁ ka:ryyanikaṁ mavya:vara kaliḥ || sarī masiha: siran· ṅiṅətiṅəta makasḍanaṁ varaḥvaraḥ  saṅ hyaṁṅ a:gamma: manava:di, mvaṁ sa kinapagəhaknikaṁ sapañjiṁ deṣanya, deṣa ṅaranya:, sadaṅa yan sajamus· vuṅkal· , savuravan·, sakanuruvan·, An· hana: kapaR̥kanya denīṁ hagamma:, ya hika: deṣadṛṣṭa: ṅaranya:  hankan deṣa sasiki śvadeṣanikaṁ vya:vahara, haṣṭa:deṣa:su ma:rgge, hirika ṣṭa:naniṁ vyavahara valuvlas· —  kveḥnya, salviriṅ vyavahara, hana tinmunya ṅkana: salaḥ siki, padudvadudvan· viṣayanya || I§ṅsa: ya kurute kaścit·, hana: voṁ mamatyani nirdoṣa:, maṅlarani nirdoṣa, kunaṁ deyam va na prayaścati , tan paveḥ hirikaṁ yogya vehikna, Aveh irikaṁ tan· yogya vehaknanya kunaṁ, svane te  dve vivadasya, ya hikaṁ sthananiṁ vyavahara, rvaṁ siki mulanya, bhine ṣṭedaśada punaḥ, matmahan ta ya valuvlas· vkasan· || lvirnya, tepaṁ*⟨ma⟩dyam r̥sadanaṁ*, tan kasahur apyutaṁ, hadiniṁ vyavahara, nikṣepa, tan kavehaniṁ patuvava: || Asvamivikriya, hadval tan· dr̥vya, sambuyasya samūtthanaṁ*, tan kaduman ulih iṁ kinabehan· || dattasya na: karma ca, karadḍaniṁ vuvus· vinehakən· || veka:nasya na cadanaṁ*, tan kavehaniṁṅ upahan· || samviḍaśca vyatikramaḥ, hadva riṁ samaya: || krayavikraya:nuṣa:yoḥ, Alarambəknya§n pamlinya kunaṁ || viva:dḍaḥ svamiphalayaḥ, vivana:daniṁ pinaṅvanakən· mvaṁ maṅvan· || sima:viva:ḍḍadarmmaśca:, kavucapaniṁ vatəs· || parusye ḍanḍavacike, ḍaṇḍaniṁ saha:rṣa, vakparusya || sveya§m·, pavr̥ttiniṁ maliṁ || sahasam·, Ulaḥ sahaṣa || saṅgrahaname Uva:cca, Ulaḥ tan yogya riṁ laki stri || vinagaśca, kadumaniṁ dravya || dyuta, totohan prani || Ahvanam·, totohan prani || Aṣṭa§dasetani, nahan ta valuvlas· lvirnya || vyavahara:stitan iha, byakta pinaka:stana: vyavahara || Uvustha:neṣṭabhūyaśṭaṁ*, Ikaṁ vyavaharasta:na valuvlas·, kapva hana ta tmunya ṅkana, kapagəhakna saṁ pra§bhu, yuktinikaṁ vyavaharanya, Apan gavayaknanira pagəh i ka:ryyanika: yogya pagəhakna nira ||  kunaṁ saṁ prabhu hayva sira gumavaya:kan ikaṅ ka:ryya mivakṣa guṇa doṣa:, hakona: ta sira riṁ saṁ pra brahmaṇna  vihikan aṅaji, kumavruhana: yogyanikaṁ vvaṁ mavyavahara kaliḥ || sira ta saṅ sinaṅguḥ pragvivaka:, §  saṁ vruḥ riṁ haji tan kavruha riṁ śruṭi vedḍa || kunaṅ ikaṁ tantraniṁ vica:ra:, gavaya:kna rumuhun·, sada:na saṁ pragvivaka: patakvan ikaṁ mavyavahara ka:liḥ, vivekanira ta sahurnya vkasan·, mataṅhyan pragvivaka: pva ṅarani§ra || haṅiṅətiṅəttha saṁ pragvivaka:, hinaryyanikaṁ mavyavahara ka:liḥ, ha:rovaṅa ta sira vvaṁ yogya riṁ sana: tigaṁ viji § , jumamaha: ta siraluṅguḥ hapagəha riṁ śabha: || saṁ brahmaṇa tigaṁ siki, paḍḍa vruḥ maṅaji, hana brahmaṇa: saśiki § , pradñan viḍagḍa:, vinidi muṅgva riṁ deṣa saṁ pṛbhu, Ikaṁ deṣa papupulaniṁra, yeka deṣa śabha: ṅaranya de saṁ paṇḍiṭa:  || Ikaṁ śana:, yan tan ana: saṁ vṛdḍaḥ tan sabha: ṅaranya, saṁ vṛdḍaḥ yan· tan vruḥ riṁ ḍa:rmma, tan vṛ§ḍḍaḥ ṅaranira, saṁ vruḥ riṁ ḍa:rmma yan tan agə:gvana: kajatyan·, tan ḍarmma ṅaranika:, kunaṁ yan tan gina§va:yan ikaṁ ḍa:rmma riṁ śabha:, sukət paṅəməḥ ṅaranika: saṁ haneṁ śabha:, mavan ikaṁ deṣa kina§hananiṁ ḍarmma, tan kavoranaṅ aḍarmmi, yeka: śabha: ṅaranya || kunaṁ hikaṁ vvaṁ haṅujarakən praya yūkti, sa§laḥ denya vkasan·, makveḥ hujarnya, vvaṁ katon ḍeṣanya, Ika: ta kabeḥ tan yogya tumamaha:  riṁ śabha: || mataṅhyan maṅkanā, darmanika: saṅ huniṅha riṅ ḍa:rmma:, hilaṅ ika: deniṅ adarmma riṁ śabha:, kasaktyanira  maṅkana:taḥ hilaṁnika: deniṁṅ adva riṁ śabha:, yapvan alaḥ juga: ḍarmma: deniṅ adarmma, halaḥ juga satya deniṁṅ adva, pada: hana pva ya riṁ śabha:, patambunaniṁ kunapa ṅaraniṁ śabha:, yan maṅkana: || kunaṁ yan iṅilaṅakən saṅ hyaṁ ḍa:rmma, maL̥s juga: sira maṅilaṅakən·, yan rinakṣa saṅ hyaṁ ḍarmma maL̥s juga: sira mara]kṣa, mataṅhya maṅkana:, hayvaṅilaṅakən ḍarmma, liṁniṁ vvaṁ, tan paṅilaṅakən· ḍarmma, tan paṅilaṅakən sira hiriya, maṅkana: liṅa t:hər pr̥ṇattama:stava: || hapan tan a:na L̥viha: sakeṁ ḍarmma, sira pinakapr̥maṇan riṅ loka:, maṅkana:, Ikaṁ tan aṅilaṅakən ḍarmma || mataṅhyan maṅkana:, L̥mbu rupa bha:va:ra ḍarmma, hana ta vaṁ tan agave ḍarmma , yeka pa:pa li niṁ deva, maṅkana pva ya, hayva kita maṅilaṅakən ḍarmma: || sa tumut ri kalaniṁ pati sira ṭa:§  bha:ṭa:ra ḍarmma, mitra tan pakarva pva, paR̥ṅ ilaṁ mvaṁ śarira, mvaṁ ḍarmma:, kunaṅ hikaṁ dr̥ve len sakerika:, salaḥ parani§ka: || saṅ hyaṁ ḍarmma saparaṭa:pantan tinmuniṁ mavy⟦i⟧avahara yan satya, maṅkana: hikaṁ sakṣi  yan satya, hanmu saṁ parapata sira: saṁṅyaṁ ḍarmma, maṅkana: saṁ maviṁvakṣa kabeḥ, yan satya hanmu §  saparapatanira saṅ hyaṁ ḍarmma:taḥ, saṁ prabhū hanmu saparapatanira:taḥ, hagəṁ juga phalani  ka:satyaniṁ ginavya:kən· || saṁ prabhu tan kahanan sira: riṁ pa:pa, saṁ mavivakṣa kabeḥ luput ṣira riṁ pa:pa, Ikaṁ mavyavahara śalaḥ pakṣanya juga təmpuhanya, nininḍa si saṅkananya, kahavat·  tkeṁ deṣa kahananya || maṅkana saṁ prabhu, yan sudra: pr̥gvivakanira, kadatvanira ḍūrgghalakṣaya, kadi §  L̥mbu kaptək riṁ latək ajro || Ikaṁ rajya: yan iṁ kakehan iṁ sudr̥, hakeḥ vaṁ mana:yakən·, deva hiriya, tan pabrahmaṇa hikaṁ rajya maṅkana:, śigr̥ hilaṁ deniṁ lapa vyadi bhaya kadatvanira || maṅkana: §  pva ya, maṅutusa ta sira:mivakṣaha:, vvaṁ vruhiṁ hagamma:, śigr̥ maṅucapa yan tinakvanan·, saṁ ma⌈kveḥ kavruḥnya śruṭi v⟦dḍ⟧aidḍa:, paḍaməlakna vataṅan pat·, Ikaṁ vetan pamivakṣana:, sakveḥ hikaṁ muṅguḥ hirika ta sira paḍa Umiṅətiṅəta sarasaniṁ vyavahara || maṅkana: kna sajiniṁ vataṅan· ⟦n·⟧  Apuy· riṁ payajñan·, kumba mesya bañu, halalaṅ·, manik curiga: mu⟦m⟧ṅgva riṁ səṇḍi tuma:ma pva saṁ pragvivaka:  riṁ śabha:, mavḍihana:, salimputa, maṅañjaliha: riṁ catu:rloka:pala:, lumkasa ta sira maṅiṅətiṅəta ka:ryyanikaṁ mavyavahara ka:liḥ || kavruhananira kaṅ ujar adon lavan tan padon·, mvahaṁ§  kaṁ tuhu lavan adva, nahan ta ka:ryyanikaṁ vyavahara ka:liḥ, Iniṅətiṅətanira, tumutana: krama:niṁ varṇṇanikaṅ viyavahara || da:rmma: budinikaṁ vya:vahara, Iṅətakənya tuvi, kavruhana de saṁ pragvivaka:  vaya:liṅge, makadimitta paṅanumaha katon·, śabḍanya kasalahan·, kavnəsan·, haṅa:s tan a:sigara vkasan·, mulat muliṅa:, sahalahaṅə: || takvan ikaṁ manaḥ, halit pinakabuṅkah iṁ budḍi, yapi hinə§həttakənya denikaṅ a:vyavahara, yan aḍa:rmma, kavruhana: hika: de saṁ pragvivaka:, mukanimitta:  vayaliṅga: || Akareḥ, Iṅgitaḥ, lakunya, Ulaḥnya, śabḍanya, vikaraniṁ hulatnya, vnəsniṁ mukanya, || ○ ||  Iṭi ḍa:rmmaca:ritta, || ○ || kunaṁ druvya kalilirani rare tuvuhuvuḥ, kmitən kəkəsana: saṁ pra§bhu, Ikaṁ dravya, yan apa: maṅkana:, yavat na syat·, samavr̥to, yan vus maṅaji, ya tapvan· vnaṁ rumakṣa dr̥vya§nya, kunaṁ yan vus muliḥ sakiṁ gurunya, vnaṁ rumakṣa dravyanya, vehakna hikaṁ druvya Iriya: || stri valvavalva§n manak· raray· rakṣananika: de saṁ prabhu, stri valva: tan pabapebu, stri v⟦u⟧alu vyadi, makapaṅgvan satya§nya riṁ jalunya, Ika: ta katiga ra:kṣanən ḍe saṁ prabhu, sira haṅilaṅakna yan a vvaṁṅ amana hiriya, mataṅhyan maṅkana:, Ika: kasatyan haneriya, pavak bhaṭa:ra ḍarmma: katatva ṅarananira, kunaṁ yan satya Ikaṅ stri, hayva saṁ prabhu parabyapara: hirika: kabeḥ || yapvan a:na kaṇḍaṁnikaṁ stri valu  satya: sḍaṁnyana Urip·, Umalapa dravyanya, ḍaṇḍa hikaṁṅ alap· de saṁ prabhu, saḍaṇḍaniṁ maliṁ ḍaṇḍahanya  || ○ || Iti stri satya: ra:kṣaṇa⟦n·⟧ || kunaṁ hikaṁ dr̥vya: tan a:na saṁ madruvya:, kəkəsana: de saṁ§  prabhu, Ikaṁ dr̥vya maṅkana:, tluṁ tavun lavasnya, yapva:n· tkiṁ tikaṁ madruvya:, haminta hi sira vehakna hikaṁ druve ⌈de saṁ prabhu, yapvan alivat sakiṁ tigaṁ tavun·, halapən tikaṁ druvya: de saṁ prabhu || dr̥vya:ṅku hiki liṁnya, saṁ maṅakuvadr̥vya, Ikaṁ maṅkana:, takvana:na ya hirikaṁ dr̥vya: hinakunya, vruḥ pva ye rupanya, veḥhakna hiriya || hana: tan a:vruḥ rikaṁ hilaṅaniṁ dr̥vya:nya, kalanya, nimitanya hilaṅ, varṇnanya, rupanya, kveḥ§nya, kapva hika: tan a:na kavruhanya, saṁ maṅaku dr̥vya, ⟦Ikamaṅkana:,⟧ juga: ya:, Ika: ta vvaṁ maṅkana:, yogya ḍaṇḍa hika:  samulyanikaṁ dr̥vya: hinakunya, ḍaṇḍahanya || kunaṁ yan təpət paṅakunya, vruḥ pve rupanya, hikaṁ dravya hinakunya, vehakna hika: dravya: hiriya, Aṅśana:na sapanəmaniṁ dr̥vyanya de saṁ prabhu, sapapuluhanya kunaṁ, paṅaṅśanira, rumakṣa ḍarmma sira:  saṁ prabhu, yan maṅkana: || kunaṁ Ikaṁ dr̥vya, kinonakən ṣaṁ prabhu kəkəsana: deniṁ vadvapa:rccayanira, halapənya taya:, mapa caṇḍanika: ḍe saṁ prabhu, yan maṅkana:, sikəpən sabhakakna, coraḥ ṅaranya, hambahakna riṁ liman· ḍaṇḍahanya  || kunaṁ hikaṁ dravya: halavas·, pinəndəm·, dr̥vyaṅku hiki liṁnya, pan tuhu druvyanya, tatan kinmit· saṁ prabhu hi§ka:, yadyapin maṅkana:, maṅkana: de saṁ prabhu, sapanmunikaṁ dr̥vya:, sapara: rvavlasanya, kunəṁ halapənanya || kunaṁ yan vivya  ya, ḍaṇḍan·, I savilaṁnikaṁ dr̥vya L̥vihana: ta sapavalunya, L̥viha sapanəmbəlasnya kunaṁ || kunaṁ saṁ  brahmaṇna:, yan panəmvaṁ dr̥vya pinənḍəmm alavas·, halapənira kabeḥ, tan aṅśana: de saṁ prabhu, mataṅnyan maṅka§na:, saṁ brahmaṇa: viśeṣan· riṁ jadma kabeḥ, || saṁ prabhu kunaṁ yan panəmva dravya: pinənḍəm ala§vas·, haveha sira satṅaḥnikaṁ dr̥vya tinmu ⟦da⟧denira hi saṁ brahma:ṇa:,, hikaṁ satṅaḥ halapənira: || ○ || kunaṁ  mataṅyan inalapnira: sapanmunikaṁ vvaṁ manmu paruha:, kinar:vanira: lavan saṁ brahma:ṇa:, phalanira: pa§rakṣaṁ ra:t·, hapan svaminiṁ pr̥tivi tatvanira || kunaṁ hikaṁ druve ka:halap· deniṁ maliṁ, vehakna hirikaṁ madru⌈ve, I salviranikaṁ madr̥vya:, yen kapaṅgva: de saṁ prabhu Ikaṁ dravya, kunaṁ yan hinalap· de saṁ prabhu hikaṁ dravya: , sapa:paniṁ maliṁ kapaṅguḥ denira | Ulaḥ napagəhakniṁ jadma, mvaṁ kapagəhakniṁ taniṁ janapaḍa:, kinapagə§hakniṁ na:nyaga: kunəṁ, kinapagəhakniṁ kavatəkanya kunaṁ hika ta kabeḥ, kapagəhakna, de  saṁ prabhu, ya riṁ śvaḍa:rmmanya, rumakṣa riṁ śvaḍa:rmanira yan maṅkana: | yadyapi hadoḥ puṇḍuḥnya Ikaṁ vvaṁ  saḍu, ginavayakənya juga śvaka:rmmanya, yatna juga ri kajadmanya, kapva ta ya, hapagəḥ riṁ śvaḍa:r§mmanya sovvaṁsovvaṁ, ra:kṣan ika: de saṁ prabhu, tan hana varṇnasaṅharanikaṁ ra:t· | Ayva saṁ prabhu prihavak· yan pamgatakna vyavahara, pragvivaka:nira maṅkana:taḥ, tan prihavaka, tan paṅapa vvaṁṅ aji yan· tan paviveka:, saṁka pisana tuvi || kadyaṅganiṁka tva buru, tumut ikaṁ buron· kna panaḥ denya paṅavruhanya riṁ paranya, maṅkana: ta saṁ prabhu, kumavruhanira: tan ḍya: tuhunikaṁ vyavahara ka:liḥ, makanimitta paṅanumana: vvahyaliṅga:ḍḍi || kavruhanika: saṁ pragvivaka: tuhuniṁ vyavahara, sak·sinya, deṣanya, kalanya, rupanya, kapva kavruhana: sira, makapagəha ta sira, ri kavidyaniṁ vyavahara || Ikaṁ ma:ryyaḍa vuḥvus ginavayakna saṁ paṇḍitha:, ḍarmmikaṁ brahmaṇa:, gavayakna: tan pavirudḍa ya lavan ḍeṣa kula: jati ma:rgga: de saṁ pragvivaka: || ○ || Iti ma:ryyaḍḍa carittha || ○ || kunaṁ hikaṁ§  vvaṁ mahutaṁ, tagihən· kḍva:kna denikaṁ mapihutaṁ, sudḍanya hutaṁnya ri saṁ pr̥daṇa, pr̥kaṣaknanya tuhvi, husaniṁ §  hutaṁnya || kunaṁ hikaṁ mavihutaṁ, Upayanya kapva karaṇaniṁ pahutaṁnya: mijila:, tan veha: maṅgəh a:tuṅgu,  karananyan panaturraniṁ hutaṁnya || tagihən a:sira:sihasihən·, konən manahura, kapiṁro taṁtaṅən a:mavyavahara, kapiṁtigga:, hadan a:sisilihan·, kapiṁpat·, dinana, maṅkana Upayaniṁ sumadya pahutaṁnya mijila:, tan kavnaṁ pvaya hikaṁ mahutaṁ deniṁ hupaya pat·, lakva:kna ta kapiṁlimaniṁ hupaya, valatkaran· IR̥n huluna: || Ikaṁ mavihutaṁ, sumadya pihutaṁnya mijila:, saṅkerikaṁ mahutaṁ, tata: tuhutana de saṁ  prabhu, Apan tugihakən ma:snya hika:, tuna:nyaya gatinya, kunaṁ hikaṁ havutaṁ, Ulih anyaya gatinya || kunaṁ Ikaṁṅ anaṅguḥ mamvaka riṁ hutaṁnya, tan katon riṁ pañjiṁ hikaṁ puhaknanya, sahuR̥nya hikaṁ hutaṁ sakiṁ siriṁ  saṅ pr̥dana:, ḍaṇḍa taya: matra sakavnaṁnya || Ikaṁ hutaṁ sinamayakən savuR̥nya denikaṁṅ ahutaṁ, ri tka yasmaya: , pva tan sinavuranya, yogya ḍaṇḍanikaṁ vvaṁ maṅkana:, ḍaṇḍa limaṁ pana:, tumutkanaṁ satus pana:, ku, 1, ma,  5, yan samaṅkana:, hutaṁniṁ midyanya, kunaṁ yana paṅa:s tan pasamaya:nahura liṁnya, katəpatan ḍeniṁ sakṣi mvaṁ tulis·, L̥pihakna hikaṁ pañca pana:, ku, 2, riṁ satus paṁḍaṇḍeriya, maṅkana: sasaṇa bhatara manu || kunaṁ yan paṅastikaṁ havutaṁ, tuduhakna de ṣakahananyan pahutaṁ, mintona:na pañji mvaṁ sakṣi || yan tan a:na patraniṁ kaṅananagiḥ, sadananiṁ hananagiḥ tan a:na: taḥ, tan ana putra kalantara, tan a:na mituturi, sama satyaha: juga: ya: § , bhaṭa:ra kumavruhana:dva tuhunya || hanapihutaṁ tumuduh ikaṁ deṣa, pisaniṅuna: deṣanikaṁ mahutaṁ, hana ta ⌈deṣa tinuduḥ pūrvvaka:, vka:san kinasnya, hana tan· vruḥ riṁ kveḥ-kḍikhutaṁnya, mvaḥ tan vruḥ paknaniṁ piraknyan hinutaṁ || hana pihutaṁ madalihan mariṁ deṣa pisanhiṅun parananya riṁ lagiḥhana: luṅha riṁ tkaniṁ maṅucapa:na, , tinakvanan ḍe saṁ pragvivaka:, I sanmukanya, mnəṁ tan sumavura:, hana ta luṅha: niskaraṇa, tumiṅgalakən paṅajinya, hana tatan ana kahyunyan huvus lumkas a:vya:vahara || liṁ saṁ pragvivaka:, vus tinakvanan mami, lavanta mavya:vara, hadya: siṅgiḥ karika: hujarnya ri kita, mavaraha ta kitta hiri kami, maṅkana: liṁ sa pragvivaka: tatan sahur, hana: tan eṅət riṁ hujarnya: tambeyan·, hana: tatan vruḥ riṁ rumuhun kariṁ, Ikaṁ taṁ maṅkana §  kabeḥ, yateka sorakna vicaranya || jñatara, santa mety antaḥ, hana: vvaṁ makveḥ sakṣinya di⌈seti, kinon ta ya: mijilakna sakṣinya, na cetaḥ, tatan vijilakənya, Ika taṁ maṅkana:, varahakna yan pakṣanya sor, makanimitta śalaḥniṅ kirakiranya, ḍa:rmma pragvivaka: yan maṅkana: || hana: vvaṁ managiḥnagiḥ, tinakvana: karananiṁ pahutaṁnya, ta:tan sumahur kapət·, sikəpən· yogya ḍaṇḍanika raśa:tinagiha:knanya L̥pihakna  || kunaṁ hikaṁ hanagiḥ, tan pahujar:rakna, tri sakṣi, ṇḍyan· lvirnya, sakṣi, likittha, bukti, yogya: sorakna vicaranya de saṁ pragvivaka || Ana: vvaṁ haṅas· yana pahutaṁ, hana vvaṁ managiḥ ririhan pahutaṁ hika: ṅka:ṅa§s·, yana pahutaṁ, hada:rmma ṅaranya, vruḥ yan salaḥ hulaḥnya, haṅas· yan pahutaṁ, vvaṁ tan tuhva:pihutaṁ, Ikaṁ  vvaṁ maṅkana:, yogya ḍaṇḍa kaliḥ, savilaṁ hikaṁ hutaṁ haṅasnya L̥pihakna, ya ḍaṇḍanikaṅ haṅas hutaṁnya hutaṁ sakuR̥nya: L̥pihaya, Ikaṁ yan· L̥piḥniṁ hutaṁnya, paṇḍal·n·nḍeriya: satinagiha:kənya L̥pihakna ya:, ḍaṇḍanikaṁ ṅanagiḥ riṁ  tan pahutaṁ || kunaṁ yan anagiḥ hikaṁ ṅahutaṁ, hapuha ka:pva ya pintonakna, I saṁ brahmaṇa:, sakṣihakna I rva tlu || sakveḥnikaṁ sakṣi, hina:nayakniṁ pr̥ḍaṇa: riṁ vya:vahara, salvirriṁ hujar tuhu va:rahakna riṁ sakṣi, varahakna ṅkvi dlaha:, maṅkana: liṁṅ ikaṅ pr̥ḍaṇa || ○ || Iṭi R̥ṇa:carittha || ○ || kunaṁ lviranikaṁ sakṣi, vvaṅ pr̥gr̥ha:, vvaṁ ha⌈kveḥ hanaknya, molah apagəḥ riṁ taniṁ, kṣatriya jadma:, sudr̥ yoniṁ, Ika ta kabeḥ yogya sakṣya I tatkalaniṁ hapadgaṭa: || saṁ vihika:na riṁ ccatūrvarṇna:, vihikan iṁṅ ulaḥ da:rmma:, maka:paṅgvana: tan lobha:, gavayana:  sakṣi riṁ vyavahara, kunaṁ yan balik riṁ polaḥnya, tiṅgalakna tan sakṣya hika: || vvaṁ kapihuta§ṅan·, mamihutaṁṅi kunaṁ, vvaṁṅ a:paṅguṁ, rovaṁnya riṁ sarvvaka:ryya, vvaṁ mulattakar·, rovaṁnya: cacadan·, vvaṁ griṅa§n·, vvaṁ hinalan sapolaḥnya, Ika ta kabeḥ tan· yogya sakṣya, || saṁ prabhu tuvi, Uṇḍahagi, ⌈menmen·, brahmaṇa veḍḍaparaghga:, viku, viku nisparigr̥ha: || vvaṁ lanaṁ huṅguḥhuṅguḥ vvaṁ hiṅucap haṅala, maliṁ prakaśa:, Amaṇḍagiṇa:, tatuha: dahat·, tuṅgaltuṅgal·, hutta tuli, hika: ta kabeḥ tan yogya sakṣya, || vvaṁ sḍaṁṅ alira, vvaṅ sḍaṁṅ avuru, buddhinya vuR̥ kuna:ṁ hedan·, tan panmu paṅanənya, halara deniṁ haṁhe§lnya:, halara deniṁ raganya, vvaṁ bvat· pṅiṅan·, tan a:kuku, bḍa:nya, hika ta kabeḥ mvaḥ tan yogya sakṣya  || kunaṁ yan· strihikaṁ mavyavahara stri sakṣinya, yan ḍvija mavyavahara, dvija sakṣyanira , yan sudr̥ mavyavahara sudra sakṣyanira, yan caṇḍala mavyavahara, caṇḍala sakṣyanya || salviranikaṁ vvaṁ n enak·, vruḥnya riṁ yo⌉gya, yanhika:yogya: sakṣya, I sḍaṁṅ iṁ meḥ matya hi jro Umaḥ, hiṅ alas kunaṁ,|| kunaṁ hikaṁ stri yogya sakṣi lanā, rare  daha:t·, pinakahanakriṁ da:rmma:, kadaṁ varghga:, hulunulun·, Upahupahan·, Ika ta: ka yogya sakṣi §  ri tatkalaniṁṅapadgattakala: || kunaṁ rare lavanyana:tuha:, vvaṁ glana: prihati, kavruhana: matya hujarnya:, sḍəṁnya pinaka:hanasakṣi, de saṁ pragvivaka:, vvaṁ tan apagəḥ hujarnya, purupuru tuturnya || kunaṅ ikaṁ coracarita, stri saṅgraha:, carittha, va:kparusya carittha, tan pilihən sakṣya, hikata kabeḥ || I sḍaṁnyan padḍa hasakṣi  hika: mavyavahara ka:la, Asaṅ ⟨h⟩akveḥ sakṣinya, pituhun·, de saṁ pragvivaka:, mapayan· paḍa kveḥniṁ sakṣinya, Asi⟨ṁ⟩ L̥viḥ gunaniṁ sakṣinya pituhun·, mapayan paḍa: gunani sakṣinya, hasiṁ śujadmaniṁ sa§kṣinya pituhun· saṁ pragvivaka: || Ikaṁ mulat matanya: maR̥, yahika: yogya sakṣiha:, henak· ⌈denya:ṅr̥ṅə: vrakaśa kunaṁ, mojar pva ya satya satya: vacaṇa: riṁ sabha:, hapagəḥ riṁ ḍa:rmmata:, yogya Ika: makasa§kṣya, de saṁ pragvivaka: || hana: sakṣi majar:ra:kən tan sakaton·, tan kaR̥ṅə: denya, yatika: maṅgəhava na:raka: ri patinya sinuṅsaṁ kramanya:, kinleṁ kavaḥ, tinurunakən sakeṁ śvargga:nya deniṁ devatta k⟦e⟧abeḥ, Ana: ta⟦na⟧tan tinulishakən sakṣi, tuhun vruha: taya hirikaṁ §  cinarita, byakta: denyaṅr̥ṅə: kunaṁ, takvana: Irikaṁ cinaritta de saṁ pragvivaka:, majara ya hirikaṁ sakaton sakaR̥ṅə: denya ṅuniṁ || Ikaṁ vvaṁ tuṅgal tan lobha:ha: tuvi§ , tan yogya makasakṣiha:, hakveha:, sadva:ha tuvi, yan· stristri tan yogya maka:sakṣi, mataṅnyan maṅkana:, tan atguḥ buḍinya, śvabha:vaniṁ stristri maṅkana:, Ikaṁ sakṣi len saṁkve stristri pva yata: , sambadḍa: pinaka:dinya, hakveḥ ta halanya || Ana: saṁ mavyava:hara kaliḥ, riṁ sabha: Ujaranira: hika:  riṁ sakṣya, maka:śada:naha, pajarnikaṁ mavyavahara kaliḥ, hi sira: || hulaḥnya tuhu hika:, Ika:ṁ vicara: kaliḥ, kita rakva kumavruh iriya:, varahaknanta pr̥tuhunya vacananta:, Inastuti kitta: den bha§ṭa:ra brahma: || Ana: pva śakṣi ya mr̥śa hinapusan ḍeniṁ paśa: bhathara bharuṇa:, tan vənaṁ molaḥ  makahiṅanya pañjadmanya piṁsatus·, maṅkana: pva papanya, mataṁnyan satya:hata: denta majari sḍaṁnya: pinaka:sakṣi || Ikaṁ sakṣi, pinavitran ḍeniṁ kasatya:nya, mataṅyan ujaraknanta satyaha:, deniṁ śa§kṣiniṁ mavyavahara, Ikaṅ sa:rvvavarṇna:, hi sḍaṁnya:n pavya:vahara || tan pakar:va pva kasaṁkasaṁ, kasatyan vruh ikaṁ loka:, hinaran iṁ kasatya:naṁ, hapan kasatyavacaṇanya haṇḍa: mariṁ śvarghgan·, kadi para§hu, Apan tan a:na: ḍa:rmma lena: sakeṁ kasatyan·, Iya ḍa:rmma:, Iya satya, tan a:na pa:§pa lekan sakeṁ hadva, Iya pa:pa, Iya hadva, saṅhara: ṅaranika: kaliḥ, mataṅhyan ta pagəh ikaṁ ⌈leka:, ḍa:rmma hetunika:, mataṅhyan tan yogya, hiṅilaṅakən saṁṅ yaṅ ḍa:rmma:, dḍera saṁ mahyun· məntasa || I§kaṁ vvaṁ magave hala:, vruḥ pva ya:n ahala gavenya, tan a:na kumavruh iyyaku, maṅkan:a kahaR̥pnya §  madva, valiṁnya tan a:na mulat ihiriya, tan vruḥ pa yan saṁṅ hyaṁ hatma haneriya, kuma:vruh i sapolahnya mataṅhyan takvan ikaṁṅ ulaḥ salaḥ vkasan· de saṅ pragvivaka:, yadyapi vanuni || Ana saṅ hyaṁ tiga: vlas·,  kuma:vruh iya:, nḍya: lvirnira || nyoḥ bhumirapo hr̥dāyaṁ*, ca:nḍrakagni yama:nilaṁ*, ratriḥ dvisanḍyo da:rmma:śca,  vr̥ta:jñaḥ, sarvvanehinam· || nyoḥ Akaśa, bhumi, L̥maḥ, hapaḥ, vyay·, hr̥daya:, hatma: canḍra:, Ulan·, ha:rkka, haditya, Aghni, hapuy·, ya:mma, mr̥tyu, Anila:, haṅin·, ratri, vṅi, dvisaṇḍye, hesuk-ṣore,  mkadi, saṅ hyaṁ ḍa:mma:, sira kumavruhi sapolahiṁ śajadma hika: kabeḥ, mva pa:panikaṁ vvaṁ yan adva maka§ śakṣya kunaṁ, kadi tiṅkaḥniṁ taliṅaniṁ L̥mbu polaḥnya kasanḍeniṁ paśaḥ saṅ hyaṁ bharuṇa:, śevū hakveḥnya, panomi  L̥t riy avaknya, maṅkana: pa:panikaṁ vvaṁ yan adva || kunaṁ yan satya: kitta:, sakaton sakaR̥ṅə: denta:, tuhuta:, śigr̥ hujar:raknanta:, kapaṅguḥ hikaṁ śvarghga: denta, mvaṁ kamokṣan·, pasaṅgrahan·, maṅkana: liṁ saṁ pr̥gvivaka: riṁ sakṣi  || Inujaran pvekaṁ sakṣi maṅkana: de saṁ pragvivaka:, Ulatana:nira taya pituṅ vai lavasanya, katkan pva hikaṁ sakṣi lara, katunvan umaḥnya kunaṁ, Ika:ṁ hutaṁ sinaṅguḥnya tuhu, panḍaṇḍa hika:ṁ sakṣi || Ikaṁ vvaṁ tan pahutaṁ,  sḍaṁnyan pika:n sakṣi riṁ R̥na: carita:di, tan pahujarakən· hena:deṣani tripakṣa, likita:, sakṣi,,  bukti sakveḥnikaṁ hutaṁ sinaṅguḥ sinakṣyanya, kinon tagihakna: saṁ pr̥dana:, Irika: kaṁ sinaṅguḥnya:hutaṁ, Ika:vijila:hikaṁ śakṣi maṅkana:, ḍanḍaṇḍanya, huvuhana: sapasa:puluhanya hikaṁ hutaṁ || Ikaṁha§vya:vahara kaliḥ tan a:na kumavruhi vica:ranya, ta:tan· vruḥ saṁ pragvivaka: ri hutaṁnya, kona:n asatya:ha  hikaṁ havyavahara: kaliḥ, Asiṁ vika:ra sorakna: pakṣanya || Ikaṁ sapadḍa: ginavayakə de ma§haR̥ṣi, deniṁ deva: muvaḥ, makatona: pgataniṁ vyavahara, bhagava:n vaśiṣṭa: muvaḥ makon maṣa⟦ta⟧pata:,Araja: peja:vaṇa: || Ikaṁ vvaṁ kadaliha:ṅa:lap· vastu bari bari, nḍan tuhu ya ṅalap·, nḍan liṁnya  tan ḍaṇḍa: tan palakvanahəlyadḍenikaṁṅ anḍaliḥ deniṁ hyunya: səṅguhən sadu kalaḥ, masavata taya, kadi tva: sapaṭaṅku, Apan bari-bari Ikaṁ sinapa:takənta liṁnya, tan vruḥ yan ləvih ala: tikaṁ tinmunya, sakeṁ kavḍinya , hayva ta maṅkana:, hapan ikaṁ vvaṁṅ adva pasapaṭa:, Ilaṁ maṅke, hilaṁ dlaha:, maṅkana: liṁ saṅ hya haggama: || ri sḍaṁniṁ strivica:ra,  ḍukut:haraka:niṁ L̥mbu, samiḍaniṁ mayajña:, katuluṅaniṁ saṁ brahmaṇa:, tan a:na pa:pa masapaṭa: sama§ṅkana: || kunaṁ deniṁ hanapataniṁ sakṣi, kasatyanta halaṅa, yan tan satya kita:, liṁ saṁ pragvivaka: manapata:niṁ §  sakṣi brahma:ṇa: Avahananta, sañjatanta hilaṁṅa: yan tan satya kita:, liṁ saṁ pragvivaka:n panapaṭaniṁ sakṣi triya, vnaṁvnaṁ ta hilaṅa:, yan tan satya kita:, liṅa:niran panapaṭaniṁ sakṣi v⟦ṣa⟧aiṣya || sakvehiṁ  pa:pa ka:bhuktiha: denta:, yen tan satya: kita:, liṅanira: riṁ sakṣi sudr̥ || kunaṁ yan ḍadi sakṣi  hikaṁ sudr̥, konən gamlana:puy·, de saṅ pragvivaka:, konə siL̥ riṁ vay a:jro kunaṁ, təṇḍasnya:nakna:kaṁ sudr̥ Usapənḍe saṁ tuṅgal saṁ pragvivaka: || tan vikara deniṁ hagni, ta:tan kasiL̥m ḍeniṁ vai, ta:tan a:na lara tinmunya, kavruhana: satya:nikaṁ vacaṇa: sakṣi de saṁ pragvivaka:, yeka: śūci ri sapaṭa: ṅaranya || Ana: mavlara:ja  tatsa ṅaranira: riṁ ṅuṣaṇa:, kinon aṣapaṭa:ha tumurun eṅ apuy· murub·, deniṁṅ arinira, mrambutira: tuvi ta gsəṅa: deniṁ śaktyanira || Ikaṁ vicara R̥ṇadi, yan kuta: sakṣinya, A sakṣiha: yan sanatyan tuvi, sorakna vicara:nya, de saṁ pragvivaka:, yadyapi tuhu sapuhaka:, hasuṅa: kalaṣa§ra:, tan yogya hika: sora, kna pa:kṣanya, mutakna pinaṅanya ta pvaya, hana:nagiḥ tan pahihutaṁ gatinya || An:a  ta pva sakṣi tan satya:, makahetu lobha:nya:, vḍinya, pamitranya, gləṁnya, puṅguṁnya, rarenya, yeka:  sakṣi vita: ṅaranya, liṁ saṅ hyaṁ haga:mma: || Ikaṁ vvaṅ tan satya ri sḍaṁnya na:kasakṣi, riṁ r̥ṇa: carita:ḍi, loba  pinakadinya yogya: ḍaṇḍa: hika:, paṅlelenaniṁ ḍaṇḍanya, yeka:jaraknaṅkva yata krama: || ○ ||  kunaṁ yan lobha: karananya:dva, sḍaṁnya pinaka:sakṣi, sevu pa:ṇa:, ḍaṇḍanya, ma, su, 1, ma, 2 || kunaṁ yan ⌈moha: hetunyan a:dva:, pūrvvasahaśra: panḍaṇḍeriya, ma, su, 2, ma, 2, tkanya || kunaṁ yaniṁstri kahyunyan hadva:, daguṇa:kna hikaṁ pūrvvasahapa, ma:, su, 7, ma:, 1, tkanya || kunaṁ yan kroḍa: hetunyan hadva:, ḍaṇḍa:, ma:, , su, 4, ma:, 11 || kunaṁ yan puṅguṁnya, hetunyan hadva, rvaṅ atus paṇa: panḍaṇḍeriya, ma:, 10, tkanya || kunaṁ yan milu-kelu, hetunyan adva, satus paṇa: paṁḍaṇḍeriya, ma:, 5, tkanya || caṇḍaniṁ kuṭa: sak·si sampun virahakan pranedanya, laṅgəṅa: saṅ hyaṁ ḍarmma: denya, mvaṁ tan a:naniṁṅ umulaḥhakna ḍa:rmma:, Ikaṁ satriya, gumaveya kūṭa: sakṣi, sḍaṁnya pinaka:sakṣiniṁ vyavahara, ḍa:ṇḍanya ta parada:ry⟦y⟧a, ri huvusnya dohakna:ya:, kunaṁ brahmaṇa:n kuṭa: sakṣi, tan· ḍaṇḍan· dohakna juga sira:, ḍa:rmmika: saṁ prabhu yan maṅkana: ⌈deniran ḍaṇḍa || ○ || Itaṁ* sakṣi caritthadaṁ* || ○ || bhaṭa:ra: śvayambuhva: manu, mavarah sirastananiṁ daṇḍa  riṁ trivarṇna:, sapuluḥ kveḥnya, kunaṁ liṅira riṁ brahmaṇa:, tan pakaḍananiṁ brahmaṇa: hiṅgata juga: ||  lvirnya, Upaṣṭa:, vtəṁ, hilat·, taṅan·, suku, matta, taliṅha:, Iruṁ, payu, havak·, na:han svananiṁ sapuluḥ  kveḥnya || pagantigantiniṁ mavyavahara kaliḥ, kavruha de saṁ pragvivaka:, deṣanya, kala§nya maṅkana:taḥ, Ujarnya, don kavruhana: denira:, tibakna taṁ ḍaṇḍa:, Irikaṁ yogya ḍḍaṇḍan· || kunaṁ  yan tan patut·, yukti denira: saṅ prabhu, manaṇḍa: halanira, Ilaṅ yoga:nira:, Ilaṁ puṇyanira, Ilaṁ śvargganira:, mataṁṅyan hilaṁṅhaknanira taṁ daṇḍa tan· yukti || yan paḍaṇḍa saṁ prabhu hirikaṁ tan ⌈⟦ya⟧yogya ḍaṇḍan· || yan tan paḍaṇḍa sira: Irikaṁ yogya ḍaṇḍa saṁ prabhu, hamaṅgiḥ ḍūryyaṣan sira, hamaṅgiḥ pa:panraka: sira: || Ujara ha: gava:kna ḍaṇḍa de saṁ prabhu rumuhun·, kapiṁrvanya, Uja:r kelikelik·, kapiṁtiganya, ḍaṇḍa dana:, kapiṁpatnya, ḍaṇḍa pati || yadyapi vnaṅa:niba:kna ḍaṇḍa saṁ prabhu, Ayva vavaṁ dahat·, ya ta: kramaniṁ ḍaṇḍa: tibakanira:, Irikaṁ yogya ḍaṇḍan· || ṅaranikaṁ pira§k·, tamra, ma:s·, yan patmahan saga:, kupaṁ, ma:s·, tahil·, varahakna riṁ loka:, maṅka:do§n kavruhanya, yateka:jaraknaṁ kva kabeḥ || Ikaṁ vvaṁlu trasarenū, ṅa, L̥bū katon sḍaṅ i ravi te§ja:, sumnə riṁ tavaṁ, yeka: salikṣa: ṅaranya, tigaṅ likṣa, sasavi putiḥ ṅaranya, tigaṅ sasavi pu§tiḥ, sasavi kuniṁ ṅaranya || nəm sasavi kuniṁ, tṅaḥ yava ṅaranya, tigaṁ yavva, sakṛṣṇalam· ṅaranya, Ikaṁ  sapuluḥ tahil kunaṁ, ya sadara ṅaranya, yan iṁ ma:s·, ma:, su, 2, ṅa, ma:, 8, tkanya yan pirak· I§kaṁ pirak·, sasaga: vratnya, ya kaliṅaniṁ dve trapbale, samadr̥te, tara:jvana:na kaliḥ vehən paḍḍa bvatnya,  ya kaliṅaniṁ, samadr̥te, tkanən ta limaṁ śaga:, Ikaṁ ma:s·, veḥ paḍḍa vr̥tnya, deniṁṅ amr̥ti hikaṁ limaṁ saga: vratniṁ pirak·, ku, 1, ṅaranya, Ikaṁ limaṁ saga: vratniṁ mas·, ku, 1, ṅaranya || ○ || rupanya masa kaḥ ṅa§ranya || ○ || Ikaṁ nəmbəlas mas·, riṁ mas ḍaraṇa ṅaranya, Ikaṁ nəmbəlas·, I pirak· suraṇa ṅaranya, kunaṁṅ ikaṁ saga: pamrat pirak·, ya ta patratū riṁ gaṅsa:, hikaṁ gaṅsa: sasaga: vratnya, ya ta ka:rṣapaṇa  ṅaranya, mapa yan ta mra:sasaga: vratnya, sapaṇa ṅaranya, || Ikaṁ sapuluḥ tahil kunaṁ, ma:, su, 2, ma:s·,  8, vratnya pirak·, sadaraṇa ṅaranya, kunaṁ hikaṁ pirak·, pa:na sapuluḥ, ma:, su, 2, ma:, 8, tkanya, satama: ṅaranya, kunaṁ hikaṁ pataṁ tahil·, ma:, su, 1, tkanya pirak·, saniskara ṅaranya, kavruhana: hiṅan· bhaṭa:ra manu mavaraḥvaraḥ || rvaṅ atus lima puluḥ paṇa:, pana: ṅaranya tamrasaga:, 12, ku, 2, tkanya yani pirak·, ḍaṇḍaniṁṅ pr̥tama:sahaśa, limaṅ atus paṇa:, ma:, su, 1, ma:, 9, tkanya || ḍaṇḍaniṁ ma:ḍya:ma: sahaśa, śevu paṇa:, ma:, su, 3, ma:, 2, tkanya yan pirak·, ḍaṇḍanika: Uttama:sahaśa, mapanikaṁ limaṁ paṇa:, ku, 1, tkanya riṁ pirak· || ○ || kunaṁ pavaraḥ bhagava:n vaśiṣṭa:, ri kalantara, kavayakna saṁ pr̥daṇa:, sapavva:ṁluṁ puluhaniṁ satus ma:s·, de saṁ  pr̥daṇa: kalantarakna riṁ salek·, ma:, 1, ku, tkaniṁ ṅkalantaraniṁ pihutaṁ, ma:, 1, 9, ma:, Ariṁ§  salek·, maṅkana: liṁ bhagava:n vaśiṣṭa: || Anan maṅu deniṁṅ aṅalantara:kənya, riṁ satus ma:s·, keṅətakna pavaraḥ bhagava:n vaśiṣṭa:, tan tininḍa: sira yan maṅkana: || kunaṁ pr̥bhedanikaṁ kalanta§ra:, dadi mas·, dadi ma:s·, 2, dadi ma:s·, 3, dadi ma:s·, 4, dadi ma:s·, 5, || salek riṁ satus·, maṅkana: de saṅ pr̥dana: ṅalapa: kalantara riṁ salekya, tumutanaṁ catūrvarṇṇa: yanya brahma:ṇa: mahutaṁ, Aṅalantarana:, ma:, 2, || yenya saktrya mahutaṁ, Aṅalantarana:na, ma:, 3, || yenya ṣyai mahutaṁ,  Aṅalantarana:na, ma:, 4, || yanya sudr̥ mahutaṁ, Aṅalantarana:na, ma:, 5, riṅ saleknya || kunaṁ samana:naṇḍa:naṇḍa:, yan paṅupakara hikaṅ sinaṇḍanya, Ayva juga ṅalap kalantaranya: lavan ta muvaḥ, Ikaṁ  saṇḍa han hana: gantaknanya L̥L̥bakna, mvaṁ dvaL̥m· yan tan· tkaniṁ smayanya L̥L̥ba || Ikaṁ saṇḍa: tan kabuktiha de saṁ masaṇḍa:, yan tan mapoya: bhuktiyanya, yapvan paṅaṅg⟦[1×]⟧o saṇḍa, tan pakalantara hikaṁ saṇḍa:,  yan· kṣaya hikaṁ saṇḍa, yeniṁṅaṅgo de saṁ manaṇḍa lyana:na samulya h⟨i⟩kaṁ saṇḍa || kunaṁ yan tan aṅga ⟦[1×]⟧ṅəlyana:na maliṁ saṇḍa: ṅaranya yan maṅkana:, Ikaṁ saṇḍa lavan patuvavahan·, Ika ta ka:liḥ, tan yogya kalavasana:, halanya yan kalavasan·, L̥L̥b· mva hinaku de saṅ patuvavan· || kunaṁ yan sobhaya: kabhukti hikaṁ saṇḍa:,  mvaṁ patuvava lavasa tuvi, tan· L̥L̥ba, de saṁ manaṇḍa:, mvaṁ tan akunən· drave de saṁ patuvava§n· || kunaṁ hikaṁ L̥mbu, Uṣtra:, sapi, kudḍa, Ariṅa ta ya:, yan saṇḍakna, patuvavakna kunaṁ, kalavasana: tuvi, ta§n· L̥L̥ba, ya de saṁ manaṇḍa, tan akunən· dr̥ve de saṁ patuvavan· || Ikaṁ saṁ manaṇḍa, mvaṁ saṁ patuvava, salviraniṁ saṇḍanya, salviraniṁ patuvavanya, bhinukti ta ya deniṁ len· riṁ samipanya, sapuluḥ tavun la§vasnya, mulata ya:, Umnəṁ ta ya:, hika: vvaṁ maṅkana: yogya hika:dravyahanya || ○ || Ikaṁ vvaṁ  masaṇḍa:, Ikaṁ vvaṁ matuvava, mula ya bhinukti dravyanya, Umnəṁ ta ya, hana sapuluḥ tavun lavasanya, hayva ṅucapucapikaṁ saṁ madravya, hapan halaḥ hinucap gatinika: || Ikaṁ vvaṁ vavaṁ ṅagləṁ, tan· hnəṅakən· dravyanya bhinukti ni len· riṁ samipanya, Ika ta pamuktinikaṁ vvaṁ manaṇḍa:, mvaṁ saṁ patuvava maṅkana:, maṅəlyana:na  ta ya hirikaṁ saṁ binuktinya, I saṁ manaṇḍa:, mvaṁ saṁ patuvava || Ikaṁ vvaṁ tan lilu, tan lumpuḥ, tan abəḥ, bhinuktiniṁ lya⟦[1×]⟧n· dravyanya ri samipanya, Umnəṁ ta ya:, Ikaṁ hamukti dravya maṅkana: yogya makadravya ya:,  Apan hamnaṁ hiṅucapan gatinya || kunaṁ yan vehana satyaha:, halah ika:, Amnaṁ hikaṁ haga:mma, halaḥ riṁ satya ṅaranya, || Adhi sima:, sima sinaṇḍakən·, drəvyaniṁ rare huvuhuvuḥ tinuvavakən·, matuvava tan pasakṣi, matuvava sinakṣyakən·, dravya saṁ brahma:ṇa: tinvavakən·, dravya saṁ prabhu tinuvavakən·, Ika ta kabeḥ, tan ilaṅa: ya, yadyapi kabhuktya tuvi, katka hadaṣa varṣaha:, həlyana:na de saṁṅ amuktya maṅkana: || Ikaṁ pihutaṁ halava:s·, yen tan kalantaran·, Alapan kalantaranya pisan riṁ satavun·, kamna yan· lpihakna, kunaṁ yan hutaṅ danya, saya:, vaya, lava:, Alavasa taya tan katahuran·, pañcaguṇa: panahurnya || parī, L̥ṅa:, yatak·, yada:nya, ṅaranya || kapas·, bsar·, kasumba:, ya sinəṅgaḥ saya: ṅaraka: || miñak·, pəhan·, gatta:, yeka: lava ṅaranya || tilam· pataraṇa:, dampa:, payūṁ, yeka vaya ṅa§ranya || vr̥dḍinikaṅ Utaṁ kalavasan·, tan yogya kalpihakna ya:, yan kuraṁ sakiṁ lpiḥ, maṅkana: ma:r§yyada:niṁ maṅalantarakən· liṁ saṁ paṇḍiṭa: || mvaḥ yogya hikaṁ limaṁ kupa:ṁ kalantaraniṁ ma:s·, 6, ma:, 4, || Ayva L̥viḥ sakeṁ satahun·, Ayva kuraṁ sakeṁ satahun·, gnəpana: Uga satahun· de saṅ pr̥daṇa: ṅalantara  kalap· || Ana ta cakr̥ vradi ṅaranika:, Ana: kayika: vr̥di ṅaranya || Ana: ka:ntara: hinilvakən iṁ vit·  de saṁ pr̥danan kalantara:niṁ hutaṁ, ya kayika: vr̥dhi ṅaranya || Ikaṁ kalantara: yan apanas·, bhinuktiya ⟦ma⟧ru⟦b·⟧muhun· deniṁ mahutaṁ, Amalaku ya hiṅanḍiḥ kalantaranya, Inubhayan kapva ya:na  movah aputr̥, yan tan vənaṁ hikaṁ ṅahutaṁ ri kalantara mapanəs·, savuranya juga: hikaṁ hutaṁ, mvaḥ§  sakvehanikaṁ kalantara:, savuR̥nya taya:, Ana vvaṁ mañakr̥vr̥dhḍiyakən pihutaṁnya, nḍatan tinəṅguhan· deniṁ deṣa: mvaṁ kala, tan katmu palaniṁ cakr̥vr̥ddhi deniṁhutaṁ || ○ || Ana: banyaga: vruḥ  riṁ lakuniṁ tasik·, vruḥ riṁ katəmvaniṁ kaṁ labha: rikna deṣa, mvaḥ ya vruḥ ri tkaniṁ kalantaraniṁ hutaṁnya, riṁ sa§satahun·, yadyapi maṅkana:, patanya juga:n pasuṁ kalantara, I pahutaṅanya, mon·, rvaṁ tahun·, tigaṁ tahun lavasanya, riṁ palayaranya, satkanya pavehanya kalantaraniṁ hutaṁnya satahun· || Ikaṁ vvaṁ paṅakū riṁ tan iṁṅgatan ikaṁ mahutaṁ, Ana taya:, nḍan pinintonakənya, hinakunya meṅəta hikaṁ ma§ṅaku riṁ sahutaṁnya, satinarimanya hutaṁ ya sahuR̥n ikaṁ maṅaku, tan pakalantara viḥ || Ikaṁ maṅaku tan iṁgataniṁ mahutaṁ, Ikaṁ vvaṁ ṅalaṁṅalaṁ vineveḥ, hutaṁ totohan·, Utaṁ hinuminuman·, śeṣaniṁ ḍaṇḍa, śeṣa vlan·, Ika ta kabeḥ, yan matikaṁ mahutaṁ, tan yogya tagihən hanaknya, || Ikaṁ Utaṁ ginavayakən riṁ  hanak·, kapahayvan iṁ kudumbi donya, riṁ sḍaṁṅiṁ bapanta lara, Ika: ta U⟦ṅa⟧taṅ iṁ hanak· maṅkana:,  yogya savuR̥n iṁ maṅkana: bapanya, pirakniṁ bapanya taḥ panahuranya || Ika: tiṅkahaniṁ hūtaṁ, tan yogya:  sahuR̥n iṁhanaknya, huvus vinarahakniṁṅ hulun·, riṅ vvaṁ maṅaku tan iṁ mahutaṁ, yadyapi maṅkana:, da§na: pratibuḥ ṅaranya, yan mati Ikaṁ maṅaku, dana: pr̥tibuḥ, dana: pratibhuḥ ṅaranya, maṅaku riṁ kavijilan iṁ pihūtaṁnya, Ikaṁ hinakunya, Ikaṁ maṅaku maṅkana:, konən ikaṁ maṅaku dana: pr̥tibhuḥ, samahurana hūtaṁnikaṁ sena:kuni bapanya, hanak riṁ maṅaku manahura ya, maṅkana ta kadi ṅuni sakavit nikaṁ hinakuniṁ bapanya panahūranya || Ikaṁ pr̥da:na:, mahyun riṁ kavijilaniṁ pihutaṁnya, Ikaṁ mahutaṁ kavruhanya nulihanya vkasan·, Ikaṁ maṅakū mati ya:, sadana:na, konkonakna ya sahuR̥n·, hikaṁ vvaṁ tan pira§knya panahuranya, liṁnya, maṅaku vva hirikaṁ mavutaṁ juga ya, maṅkana: pva ya ta:, sahuranyanikaṁ hutaṁ, senaku mna maṅkana: taḥ, sakavit· juga: ya, nira niṣṭa:, ṅaraniṁ ma:ryyada:niṁ  maṅakva yan maṅkana:, liṁ bhaṭara manu, tuhun ta kalilirananaknya, paveṇḍaḥnya sakeṁ  ḍana: pr̥tibhuḥ || Ikaṁ vvaṁ mavyavahara, hayva juga hasaha:ya vvaṁ tan yogya:, lvirnya, havəR̥, Edan·, rare dahat·, hatuha: dahat·, mapalanya, tan katut riṁ haga:ma, ya pinaka:sor§nya || ○ || dya:pa tva:hujarnikaṁ mantanḍi, tan yogya pagəhakna saṁ pragvivaka:, Apan ḍuḍu sakeṁ darmma:, || nihan· lvirniṁ dalihaniṁ mahutaṁ, lima kveḥnya, keṅətakna de saṁ pragvivaka:, lvirnya, yogya:yogavapaṇa:, yogavikriya, yoga:ḍana:, yoga:pr̥tigr̥ha:, Upaniḍi, yoga§vapaṇa:, ṅa, dravya: kinona:kən· vvitaniṁṅ akira vkasan·, sinaṅguḥnya paveḥ hiriya:,  ṅa, dravya kinonakən· dvaL̥n·, deniṁ len·, ri vkasan sinaṅguḥnya paveveḥ hiriya: || yogga:  ḍaṇa:, ṅa, dravya: patuvava, vkasan pinaṅguḥnya: paveveḥ hiriya || yoga: pr̥tigr̥ha:, ṅa,  dravya: patuvava, vkasan pinaṅguḥnya hupahan· || Upanidi, ṅa, dr̥vya: kmitan·, vkasan pinaṅguḥnya paveveḥ hiriya:, Ika ta kabeḥ, saṁ kinilalan· dr̥vya maṅkana:, kvana:kna ya valuya:ka rika: saṁ makilala de §  saṁ pragvivaka:, ḍa:rmma sa valuya:kənira || Ikaṁ vvaṁ maṅuṅguḥhuṅguḥ, hulunhulun kunaṁ, dumvala:kna dr̥vyaniṁ tuhanya  ri śvadeṣanya kunaṁ, desaṁ lyan kunaṁ, ndan kapahayvaniṁ kudumbi donya, Ikaṁ vvaṁ maṅkana:, tan galakana:, deniṁ saṁ tuhan· || tlu lvirnin ka:sakitaniṁ para:ṣa, nḍya: taya:, kaṁ sakṣi, maṅaku hutaṁ, vkasaniṁ ṅahutaṁ, kunaṁ hikaṁ vr̥ḍḍi pat·, kveḥnya, lvirnya, saṁ prabhu, vvaṁ sugiḥ, vanija: || i yadyapin ḍuka: saṅ prabhu, hayva sira:malap dr̥vya , tan yukti halapənira, yadyapin sukaha: sira, sugiha sira, hayva sira, tan malap ikaṁ dr̥vya: yogya halapənira, , mon akḍika: || kunaṁ saṁ prabhu, yan paṅalap· dr̥vya: tan yogya halapənira, ḍūrbbhala: sira ya§n maṅkana:, Ilaṁ sira maṅke, Ilaṁ sira: dlaha:n· || yan malap sira: dr̥vya yogya: lapənira, ma ḍa:rmma: saṁsar§ghga: ṅaranira:, kara:kṣani da:pa: ḍūrbbhala:, Ika: ta kabeḥ ya ta nimitaniṁṅ agəṁ pr̥bhava: saṁ pabhu , vr̥ḍḍi maṅke sira mvaṁ dlahan· || ka:dḍi hulaha: bhaṭa:ra: yamma:, Ulaha: saṁ prabhu, Ayva na: kasiḥ denira, A§yva habha: kalalis ḍenira, kadḍihaṅganiṁ bhaṭa:ra yamma:, manaṇḍa: riṁ pa:pa, maveḥ śvargga: riṁ mapuṇya  maṅkana: ta sira, duməṇḍə:ha: ḍūṣṭa:, rumakṣaha: śaḍu, Ayva: gəṁ kroḍḍa sira, Ayva tumut riṁ hasihiṅiṁ ya sira: || kunaṁ saṁ prabhu, yan gumavayakən ikaṁ haḍa:rmma:, puṅguṁ hetunira, śighra: halaḥ sira deniṁ śa§tru, halanya yan maṅkana: || kunaṁ hulaha: saṁ prabhu, pgəṁnira:n hikaṁ hyun·, mvaṁ kroḍḍa:, Iṅətakna:nira, Ika dr̥vya ⌈yogya:lapənira, Ika: ta saṁ prabhu, tinut sira deniṁ ra:t kabeḥ, kaḍivyaniṁ lvaḥ yan· tkeṁ ta§sik· || Ikaṁ vvaṁ kinon managiḥnagiḥ, kḍənya hikaṁ mahutaṁ, vijil iṁka pihutaṁ denya, Ana: kahaR̥pi sana: kumonya, Ikaṁ kinonkon maṅkana:, ḍaṇḍa yogya de saṁ prabhu, sata:pan tinagiḥhakənya ḍaṇḍanya, hikaṁ  pihutaṁ senalapnya, vehaknanya riṁ saṁ makon·, t:hər tan hapahana: || Ikaṅ mahutaṁ paḍḍa jadmanya lavan ikaṁ pr̥da:na:, ṅuniṅuni yan sora:, danya: huluna: de saṁ pahutaṅan·, kunaṅ yan· L̥viḥ jadmanya, Ikaṁ ha§vutaṁ, sakeṁ pr̥dana:, yatna ṅantyakna: tagiḥ, mnahura hirikaṁ pr̥dana:, yan sor jadmanya || Ikaṁ vyavahara kaliḥ, sampun teka: hiniṅətiṅət· de saṁ pragvivaka: makanimitta kahidəpani varavaraḥ sakṣi, pgatakna niraya:, makasḍana:ṅ agamma:, ḍaṇḍa sata paradi || ○ || Iti cara: carittha || ○ || tan pgət hikaṁ paṅiḍəpakna:  L̥ḥ śabha sakeṁ sunya Ika: || Ikaṁ saṁ prajña mamkasaṇa:, matuvava, riṁ yogya, vvaṅ akajadmanya, vvaṁ sa§tya vacaṇna, vvaṁ hakveḥ kaḍaṁnya, vvaṁ sugiḥ, vvaṁ śaḍu || Ikaṁ vvaṁ matuvava dr̥vya, Ikaṁ dr̥vya patuvava, I taṅan ikaṅ patuvavan·, Ikaṁṅatuvavan· dr̥vya:, ya humalap ikaṁ dr̥vya: patuvava, I⟦[1×]⟧ka:⟦ta⟧ṅan ikaṁ patuvavvan·, mataṅhyan maṅkana:, Ikaṁṅ atuvava, ya Umalapa: ya:, ri taṅan ikaṁ patuvavan·  || ○ || pininta ya: denikaṁ patuvava, tan vinehakən·, ya hikaṁ patuvava:, Ikaṁ  patuvava maṅkana:, konən mehakna, hirikaṁ patuvava, riṁ haR̥pnya de saṁ pragvivaka: || Ikaṅ dr̥vya pa§tuvava, sthapyaḥ, Inənahi taṅan ikaṁ patuvavan·, hinuntalakən kunaṁ, sgəḥ pamitra: nu ⌈hetu, Ana:n pasakṣi, ri parvarvan kinaṁ, Ikaṁ patuvava: maṅkana:, nikṣepa:na:, ṅara:nya || ○ ||  || Ikaṁ patuvava, vinarima: parvarva:, sopaṅsuḥ, Avuni, Avḍi kavruhana:, Avibhavyaḥ,  tan kinavruhan·, lvirnya hapan vinuṅkas·, Ikaṁ patuvava: maṅkana:, Upaninḍi, ṅaranya, || dr̥ve kaliliran tinuhakən· riṁ parvarvan·, sapaṅśuḥ, Avani, Avḍi kavruhana:, Avibhavanivya, tan kina§vruhan lvirnya, hapan vinuṅkus·, Ikaṁ patuvava maṅkana:, Upaninḍi ṅaranya || druvye kaliliran tinuvavakən· riṁ parvarvan·, sopaṅśuḥ, Avibavya, tan katon rupanya, Ivnalapa riṁ rvarvan·, de saṁ matu§vava, Upadiniṁ ṅaran iṁ patuvava maṅkana: ⟦[1×]⟧ mvaḥ, Ikaṁ dravya salviranya, vinkasakə⟦[1×]⟧n riṁ taṅaniṁ paṇḍe, Ikaṅ d⟨r̥⟩vyaniṁ hulan gavehakən buṣaṇa:, denta:, maṅkana: liṁnyan patuvava, Ikaṅ patuvava maṅkana:, nyaṣa ṅaranya liṁ saṁ paṇḍiṭa: || Ikaṁ paṇḍe vinaluy⟦·⟧a valuyan kinon kaṅuvusa, Ikaṁ nyaṣa, masamaya taya, tka:piṁ tiga:, huvus pvaya ginavenya, tatan vinehakənya, Ikaṁ paṇḍe maṅkana:, yogya ḍaṇḍa Ikaṅ druve valuyakna ya:, mvaṁ tan vehən hupahən·, ḍaṇḍanya, Ikaṁ druvya kinonakən riṁ paṇḍe, tan pamnaṅi ta karyya, Ala hatamva: gavay·nya, ḍaṇḍaya:, samulyanikaṅ dr̥vya, kinonakən· ḍaṇḍaha:nya, varṇna vratn⟨ya⟩ , panambəhaniṁ ḍaṇḍanya, Ikaṁ vvaṁ manarima: patuvavan vadī, tatan vinehakənanya: hirikaṁ kinokən·  vehakna:, Ikaṁ vaṁ maṅkana:, ḍaṇḍa samulya:nikaṁ patuvava, L̥vihana sayogya: kanlantaranya || Ikaṁ vanigḍana:, hadval baṇḍa hirikaṁ deṣa, tan kinonakən· de saṁ pama:san·, Ika: ta maṅkana: , tan· ḍaṇḍa taya:, salabanikaṁ mareṁ deṣa kinonakən parananya, vijilakənanya || Ikaṁ  baṇḍa kinḍə deniṁ ṅaṅalap·, hana vinuni, havḍi karuṅvana:, hana ta tgəs mitranya hetunyan hinalap·, Ika taṁ  patuvava baṇḍa maṅkana:, yeka baṇḍa ṅaranya || Ikaṁ kala: yogya: padvalaṇa: baṇḍa hirikaṁ deṣa, kunaṁ hikaṁ  baṇḍa makanimita: sepnya ri kala: padvalana:, salabha hika: ṅamnaṅi kala:, ya ḍaṇḍanikaṁ hanarima: vanḍaḥ, An sep·§  ri kala padvalanya, Ikaṁ vaṁ tan pamviti saṁ madr̥vya: yan padvala:kna baṇḍa:, Irikaṁ banigḍa maṅkana, ḍaṇḍa§n· ya salabha:nikaṁ hamvit·, I tuhunya padvala: baṇḍa, vijilaknanya:ta sakveḥnikaṁ pirak a:paṅan ḍenyan padvala ba§ṇḍa: || Ikaṁ vvaṁ manuduḥhakən· nikaṁ stri, rare dahat·, hatuha: dahat·, han aśraya: I saṁ pūhavvaṁ, I§ka ta kabeḥ, tan a:na kavnaṁnya gave sambya:vahara, Ika ta vvaṁ manuduhakən·, ya juga gumavayakna gavenikaṁ tinu§duḥhakən ya hi saṁ puhavvaṁ, ṅaraniṁ vvaṁ maṅkana:, yeka: kr̥tyatara ṅaranya || Ikaṁ ma:s patuvava,  yan vinehakən· ri saṁ patuvava, yadyapin matya hikaṁ sakṣi, hika pr̥dini ⟦n⟧ sakṣi, pr̥nidi ṅaranya, ⟦sadva⟧ § , Ikaṁ vruḥ yan patuvava, sambava yan a:na, sadva ta:ya, yan sakṣyaniṅ avevatuvava, Ika: || Ikaṁ nikṣepa mvaṁ hupanidi, Ayva vinehakniṁ hanaknya saṁ patuvava, halanya yan vinehakna:, hilaṁ ṅikaṁ patuvava, yan matə§hanakn ikaṁ patuvava, tka pva bapanya Ika:ṅ atuvava ṅuni, haminta: patuvavanya, lyanihika:ṁ patuvava huhus kaveḥ ryy anaknya, nahan ta: halanya, kunaṁ yan ahurip hikaṁ pr̥tantara, tan hilaṁ hikaṁ nikṣepopanidi yan maṅkana:, kunaṁ yan mati hikaṁṅ atuvava, vehakna: hika:ṁ patuvava, Ika:ṁ patuvava maṅkana:, tan hilala:na: de saṁ pr̥bhu, vvaṁ sa§naknika:ṅ atuvava tan pakila:laha ya hi:riya || ○ || Ika:ṁ haminta: patuvava, mojar hanak· duga:duga , Ayva budḍi budḍi, Umucap ikaṁ dr̥vya salviraniṁ patuvava, maṅkana:, deniṁ sumadya vijilanya || Anaknika:ṁ vidini rika:palakvaniṁ patuvava, saha cirinya ṅunī, halapənya denya saṁ matuvava, kunaṁ yan hilaṁ cirinya , Ayvenalap ikaṁ patuvava || Ikaṁ dr̥vya: patuvava, yaninalap iṁ maliṁ, kaL̥buriṁ bañu lvaha jro kali ka§tunvan kunaṁ, maṅkana karananya hilaṁ tan paṅəlyana:na:, saṁ patuvavan maṅkana:, saṁ patuvava: tan pamalampaṅəlyan·  yan maṅkana: kramanya || Ikaṁ tan paveḥ yan pinalakvan patuvava:, Ika:ṅahila:la tanatuvava: hika:  ta maṅkana: kaliḥ yogya ḍaṇḍan·, Apan paḍa kalavan maliṁ, ma:, su, 4, ma:, ṅa, dadi mulyanikaṁ patuvava ḍaṇḍa:nika:kaṅ akila:la hapan tan patuvava, Ikaṁ matuvava nikṣepa:, ya tan yogya katṅətanya, mvaṁ  kilalanya, paḍaṇḍanya kaliḥ de saṁ prabhu, maṅkana: hikaṁ patuvava: hupanidi, yen sala katṅətanya, mvaṅ kilala§nya, tan pale, ḍaṇḍanya de saṁ prabhu, salviraniṁ vvaṁ maleśya:, hapan paṅalapaniṁ vya niṁ lyan·, yegya patyana: ya:, pr̥kaṣa:kna doṣanya || sakveḥ salviranikaṁ patuva:va, sinakṣya:kən· ṅuni, yatika: vruha:na halapə§n e saṁ patuvava:, yapvanya śalaḥ paveḥnya, haṅuraṅi kuna, yapvan salaḥ palakvan·, kaL̥vihi kunaṁ, yogya: ḍəṇḍa: salaḥ siki, sapa ṅuraṅanya, ḍaṇḍanya, sapalviḥnya ḍaṇḍanya, Ikaṁ kuraṁ paL̥viḥniṁ patuvava: ṅuni  sapanaṅavruḥniṁ sakṣi pituhun ṣaṁ pragvivaka: || Ika:ṁ patuvava: nikṣepa:, mvaṁ patuvava: pamitran·,  kapagəhakna saṁ prabhu yuktinya, Ikaṁ patuvava nyaṣa, maṅkana:taḥ, pagəhaknanira kramanya || ○ || Iti nikṣepa:carittha:  || Ana: vvaṁ hadol tan· dr̥venya:, Ika: taṁ maṅkana:, yadyastu tmaliṅa liṅanya, ḍa mələ jugeka: ḍaṇḍaniṁ maliṁ, Ikaṁ dr̥vya: dinvalnya: vijilaknanya, tan pamehakna sakṣi || kunaṁ yan sanvaya, hana mimita§nya:n padol·, ḍaṇḍa ya:, sadgata:m ḍamam·, nmatus paṇa:, ma:, su, ma:, 4, tkanya pirak· || mvaḥ  vijilakna: dinvalnya, yapan tan panimitta, tan vruḥ riṁ paranya, saḍaṇḍaniṁ maliṁ, ḍaṇḍahanya, ma:, su, 3, ma:, 2, mvaṁ vijilikna sadr̥vya dinolnya || Ika:ṁ dr̥vya: dinvalniṁṅ aśvami, Ika: ta dinvalnya:, Ika: ta pamliriya  turuṁ dval ika:, turuṁ vinli hika:, hapan aṅhe vya:vahara: yukti gatinya || yan apuṅguṁ nimitanikiṅ adval tan· dr̥vyanya:, naha:n ta kavidya:ni ḍaṇḍanya, yapvan vruḥ riṁ tan· dr̥vyanya:, Ika: ta maṅkana:, takvana:na rumu§hun·, nimitanya:n padr̥vya: ya || ndya: paṅavruhana: riṁ tuhu dr̥vya:nya, yan ulunhulun katmu gəgvana:na taṅanya, ya§n· hnaṁ hū hika:, yan sapinya katmu, yana riṁ ya: tuhu hika: talyana:na hikaṁ ṣapi yan atutut·  yan savaḥnya katmu, takvana:na na:halvanva, mvaṁ hisinya, ya patu tuhu hika:, yan umaḥnya katmu, takvana:na, ḍpanya§  hika: Umaḥ, ya pvatut tuhu hika: || deya vruḥ yan panmunmu dr̥vya:, riṁ śavaḥ, riṁ tambak·, riṁ paməṅaməṅan·  riṁ L̥maḥ, piR̥ṅvakna riṁ vvaṁ hakveḥ kapr̥kaśa taya: || kinavruhan taya: denika:ṅ uvus abyaśa: rikaṁ dr̥vya mvaṁ kadaṁ hatūr  tataṅganika:ṁ kahilaṅan·, tuhu hika: dr̥vyanya, halapənya yan maṅkana:, Irikaṁ dr̥vya, tan doṣaha: , palanya pinraka:sa nak· || huvus nimitanikaṁ dr̥vyan pr̥sidḍa:, takvana:na tika:, katəmvanikaṁ dr̥vya de saṁ pragvivaka:, , hi saṅkanikaṁ dr̥vya katmu denya, nimitanya madr̥vya ya:, ya ta: krama ta: denira takvan· || huvusnikaṁ ka dr̥vya kapva vinarahan· de saṁ katəmvaniṁ dr̥vya, hr̥tənikaṁ dr̥vya kḍə de saṁ pragvivaka:, takvana:na, tatvana:na tatvanikaṁ dr̥vya, Irikaṁ katəmvanya, liṅanira:, tuduhakna: ta saṅkanikaṁ dr̥vya tka ri kitta, maṅkana:  liṅa saṁ pragvivaka: || yapvan patuduhakan ya tika: saṅkanikaṁ dr̥vyan· tkeriya:, tan a:na doṣa hiriya:,  tuhun kahilaṅan· pamliya, yapvan tan manuduhakən·, saḍaṇḍaniṁ maliṁ ḍaṇḍanya, mvaṁ kahilaṅan pamlinya, saṁ madr̥vya purvva ka madrəvya:yan· || Ikaṁ vvaṁ hamli salviraniṁ dr̥vya, vavaṁ pinintonakən·niṁ vvaṁ hakveḥ, sudḍa  hikaṁ mamli yan maṅkana:, Ika:ṁ dr̥vya yukti kavəlyanika denya || ○ || Ika:ṁ sudr̥ hakon apaṅan tan ⌈yogya paṅanan·, haṅinumtan yogya hinumən·, saṁ brahmaṇa:, veṣya Ikaṁ sudr̥, ḍaṇḍan riṁ, ma:, 12, ku, 1, mvaṁ riṁ, ma:, su, 1, ma:, 9,  mvaṁ riṁ, ma:, su, 3, ma:, 2, tumutana varṇna:krama || kunaṁ yan sudr̥, kinvaniṁ sudr̥, hamaṅan aṅinuma, tan yogya  ḍaṇḍa paṇa:, 5, 4, paḍaṇḍariya, ma:, 2, ku, ṅa, hana: supva sudr̥ mulat tan pohut·, hiṅgatakna parivaśa:n de saṁ pr̥bhu ||  || Ika:ṁ vvaṁ hakon aṅiriṁṅa hirika: L̥mbu kanya, L̥mbu ka:nḍaṅan·, L̥mbu saṁ hyaṁ, pañjalu kunaṁ, ḍaṇḍan· ya riṁ,  ma:, 1, 2, ku, kunaṁ yen mati hika:ṁ L̥mbu denya, ḍaṇḍan· ya, ma:, su, 3, ma, 2, ḍaṇḍanya || ○ || Ikaṁ vvaṁ hamintonakən kanya, dyonyan· sḍəṁ tinonton·, vidvata vlyan·, vinaraṁ pva ya, Aveḥ ta ya kanya len·, Ika:  vəR̥ḥvəR̥ḥ, ya haṅala karva:, Irika:ṁ kanya hikaṁ pamli, karvana:na kaṁ kanya, vli pisan gatinya, maṅkana: liṁ bhaṭa:ra ma§nu ṅunin pavaraḥ, I bhagava:n· bhr̥gū, || ○ || Itī Aśvamīcarittha: || ○ || saṁ br̥hma:ṇa: § kinon ta hayajña:, ta:tan hiṅuvusakənira: tika:ṁ yajña:, Uvusta sira vinehan ḍakṣiṇa:, mvaṁ Upakalpanira, sa⌈yogyaniṁ ka:rmmanira ta deniṁ haveḥ, ta:tan ginavenira: tika:ṁ yajña:, valuyaknanira tika:ṁ ḍakṣiṇa:, § sakehiṁ tinaṅgapira: ri saṁ yajama:na:, saṁ yajamana: hametiṁ vikuniṁ len·, tumulusakna tikaṁ ka:ryya || Ika:ṁ ḍakṣiṇa: Umadaṅi ka:laniṁ yajña:, sasambavanira: saṁ ḍakṣiṇa:nana:, ya ta krama de saṁ yajamana: hanḍakṣiṇa:na:na, saṁ viku kunaṁ mana vi rovaṅira: || saṁ ḍvaryyaḥ, Aṅalapa ḍakṣiṇa: raṭa: saṁ brahmaṇa:, haṅala§pa ḍakṣiṇa: liman·, saṁṅa hota: haṅalapa ḍakṣiṇa: kudḍa:, saṁ huṅgata:, haṅalapa raṭa kudḍa  liman· || saṁ brahma:ṇa: maṅaji yajuḥdeva, haḍvaryyuḥ ṅaranira, saṁ maṅaji ha:rṭa:vaṇa:, brahma:dana: ṅaranira , sa maṅaji R̥sveḍa, saṁ hota: ṅaranira: || saṁ maṅaji samadeva, saṁ huṅgaha: ṅaranira, maṅkana:  kramaniṁṅ adum· ḍakṣiṇa: || saṁ brahma:ṇa: mukyaniṁ mayajña:, ḍakṣiṇana:na, ma:, 1, saṁ kapiṁrva:niṁ luṅguḥ,  ḍakṣiṇa:nana, ma:, 12, saṁ kapiṁtiga:niṁ luṅguḥ, ḍakṣiṇa:na:na, ma:, 8, saṁ kapiṁpatniṁ luṅguḥ, ḍakṣiṇa:na:na, ma:, 3, ka, maṅkana: kramanya, liṁ bhaṭa:ra manu || kadumaniṁ labha: huliniṁ kinabehan·, gavayakna de saṁ maṅabehi ka:rmma:, maka:sḍana: pavaraḥ saṅ hyaṁ hagama:, paran tan patmahan· vyavahara: || ○ || Ika:ṁ vaṁ haveḥ dr̥vyanya, Asiṁ pavevehanya, ḍa:rmma ta denya veḥ pūrvvaka:, ri vkasan pina§lakunya taya: paveveḥnya, tan yogya: Ikaṁ dr̥vya maṅkana: kilalanən·, ta:r vehna hi§kaṁ hikilala:, hika:ṁ vinehan maka:dr̥vya ya || maṅadvakən· pva ya malaku paveveḥnya, maka:nimitta lobhanya, murkkanya, mvaṁ hyunyaṅaṅ a:hala, ḍaṇḍa: hikaṁ vvaṁ maṅkana: de saṁ prabhu, nma:ṁ su§varṇna ḍaṇḍanya, ma:, su, 1, ma:, 8, tkanya pirak·, 9600, doniṁ ḍoṣa maṅkana:, katambayaniṁ doṣaniṁ  maliṁ paveveḥnya ṅaranika: || han ta ḍaṇḍa:nika:ṁ vvaṁ virudḍa paveveḥnya, yogya deniṁ dumanḍa  ya, mamuktya pa:pa ya, pinagəhakən saṁ paṇḍiṭa: vruḥ riṁ haga:mma: || ○ || Iti data:nama ka:rmmacarittha ||  || Ikaṁ vvaṁ magave smaya: riṁ grama, riṁ deṣa, riṁ saṅgar, satya ya riṁ liṁnya, kunaṁ yan adva ya riṁ samayanya,  maka:nimitta lobha:nya, hiṅgatakna ya sakiṁ kahananya, maṅkana: ḍaṇḍa:nya de saṁ prabhu || Ika hadva riṁ smaya  dadya herriṁ tuhunya, ḍaṇḍa: ya satusvarṇna:, ma:, su, 1, 6,400, ḍaṇḍaniṁ mitya samaya riṁ gramma:, su,  1, ma, 8, 9600, ḍaṇḍaniṁ mitya riṁ ḍeṣa, ma:, sū, 1, ma:, 4, 14600, ḍaṇḍanikaṁ mitya riṁ saṅga:, ya hika:, sinaṅguḥ sipatni niṇna: samaya:, ḍaṇḍa gati hika: || ○ || Iti samvidavya:tikramacarittha || ○ || hika:ṁ vvaṁ hadval· dr̥vya, mamli kunaṁ halara:mbəknya, halaraṁ pamlinya, Amuraḥ padvalanya , havicara:ha kunaṁ, yan sapuluḥ vṅi lavasnya: vinli, dinvalnya kunaṁ, valuya:kna hikaṁ pirak·  samli dr̥vya:, valuya:ka:ṁ dr̥vya: vinlinya:, Ujarana: haṅasihasiḥ, Enaka:vuvasanya, Ikaṁ hamli  dr̥vya: hulihanya piraknya, Ikaṁ vinlinya, vehakna hiriya, pa ḍa:rmma hulaḥ kaliḥ yan maṅkana:  || kunaṁ yan livat sapuluḥ vṅi, tan vehakna hikaṁ dr̥vya vinlinya, mvaṁ piraknya tan valuyakna, kdəḥ pva ya malaku dva dva§la:nya, mvaṁ valuyaniṁ piraknya, Ika ta vvaṁ maṅkana:, yogya: ḍaṇḍa: de saṁ prabhu, ma:, 1, ma:, 4, tkanya pirak·, kunaṁ yan· kbo, sapi, vḍus·, vinlinya katon pva doṣanya de saṅ amli, karva tṅaḥ lek lavasnya,  valuya:kna hisaṁ matumbasan·, saṅ amli valuya:kna piraknya, kunaṁ yan livat sakiṁ karva tṅaḥ lek·,  yogya: ḍaṇḍa:nikaṅ amaluyakna, ma:, sū, 1, ma:, 4, ḍaṇḍanya, kunaṁ yan vaṁ vinlinya, macañcala pva ya, sthahun lavasnya, valuya:kna ya, hi saṁ matumbasan·, saṅ amli valuya:kna: piraknya, kunaṁ yan livat sakiṁ stahun·, ḍaṇḍan ikaṁṅ amaluya:kən· de saṁ prabhu, kadi ṅuni || Ika:ṁ vvaṁ maveḥ halakya riṁ kanya:, ta:tan vinarahakən ḍoṣanya hirika:ṁ patevehanya, Ika:ṁ vvaṁ maṅkana:, saṁ prabhu ḍumaṇḍa ya:, riṁ saṅaṁpuluḥ nəm pana:, ma:, 4, ku, 3, 1900, tkanyan pirak· || Iti kraya:vikraya:caritta || ○ || Ika:ṁ maṅvan·  vuvusən pr̥maḍanya:, yan iṁ rahina: tka:niṁ halanika:ṁ maṅvan·, kunaṁ yan iṁ vṅi kahilaṅanya, I§ṅ umaḥ hika:ṅ adr̥vya: taya, tan ana:, doṣanika:ṅ a:ṅon yan maṅkana:, kunaṁ yan ahala vaṅkəlaṁ hika:ṁ  kaṇḍa:, tan pinagər kunaṁ, tan vinarah ika:ṁ madr̥vya:, hilaṁ teka:ṁ kbo riṁ vṅi, yry umaḥnika:ṁ madr̥vya tuvi, Ika:ṁ maṅguḥmaṅguha: pr̥maḍanya:, maṅəlyana:na taya hirika:ṁ hilaṁ || kunaṁ yan mati UL̥R̥n·, sinahut iṁ hasu, kaL̥bu riṁ juraṁ, su⟦s⟧mur kunaṁ, tan tinuluṅan·, deniṁ aṅvan·, malyana:na juga: hi§ka:, maṅvan maṅkana:, || Ikaṁ vnaṁvnaṁ hiṅalap riṁ maliṁ, maṅuhuḥ tikaṁ maṅvan·, mlaku tuluṁ hika:ṁ, vnaṁvnaṁ t:hər hilaṁ, tan yogya: hika:ṁ maṅvan· maṅəlyana:na, yan maṅkana:, kunaṁ yan tan vruḥ riṁ deṣa: paṅvana:na, tan yogya kala  paṅvana:na, Ilaṁṅ ikaṅvan· denya, mon rahina:, yogya:ṅəlyana:na, hika:ṁ maṅvan·, yan maṅkana: || Ika:ṁ kvənaṁ§vnaṁ yan mati, hadoh ika:ṁ dr̥vya:, taliṅanya, kulitnya, buntutnya, həyəhəyəhanya, vayaṁvayaṅa§nya, hamprunya, Ika: ta kabeḥ, mr̥ttaṅga: ṅaranya, vvatakna riṁ saṁ madr̥vya:, cihnanya, yan mati ika:, sa madr̥vya:, tan pamahidvaha:, yan maṅkana: || Ika:ṁ vḍus·, vivi, miṇḍa kunaṁ, sinahut iṁ hasu, tatan ti§nuluṅan· denika:ṁ maṅon·, mati pveka:ṁ vḍus·, tan tinuluṅan·, samulyanika:ṁ mati, lyana:na denika:ṁ  maṅvan·, || Ika:ṁ vnaṁvnaṁ hapulaṁ halaḥ mareṁ sukət·, hana: tan sumiṁsal saviji, yata binuru §  sinahut ḍeniṁ hasu, Ika rva:rvan ika:ṁ hasu, mati pva ya, tan a:na doṣanika:ṁ maṅvan· || Ika:ṁ sapi kbo ha§maṅan pariṁ, tan pinagər pva ya, Asiṁ vnaṁvnaṅa yan maṅkana:, tan paḍaṇḍanən ika: de saṁ prabhu, Ika:ṁ § maṅvan·, ri sḍaṅ ika:ṅonṅonanya maṅan pariṁ n pinagər·, ika: vnaṁvnaṁ hamaṅan pariṁ huvus pinagər·, Ika:ṁ maṅvan· mulat ta ya, yogya ḍaṇḍa hikaṁ maṅvan·, riṁ satus paṇa:, ma, 5, 2000, || tkanya, Ikaṁ vnaṁvnaṁ maṅkana: kramanya, yan maṁkana: hikaṁ maṅvan· lumihatta, vr̥gakna ya denikaṁ maśavaḥ, yapvan pamaṅan pariṁ I§ka:ṁ kbo, sapi, hadoha sakeṅ avan·, sakeṁ tani kunaṁ, ya hika: kaliṅaniṁ hujar, hanyesu, yogya ḍaṇḍa:,nikaṁ maṅvan·, ri satus lima likur paṇa:, ma:, 6, ku, 1, 2500, Asiṁ pinaṅanya riṁ śavaḥ, satus paṇa:,  ḍaṇḍanya, veḥhakna riṁ sarmmaśavaḥ, maṅkana: pahiṅan· bhaṭari, manu || kunaṁ yan· L̥mbu manakanak·,  tapvan təka, sapuluḥ rahina:, ri kaṇḍaṅan·, L̥mbu saṅ hyaṁ kunaṁ, Amaṅana: parī riṁ śavaḥ, pinagər tan pinagər kunaṁ, tan ḍanḍan hikaṁ L̥mbu maṅkana:, liṁ bhaṭa:ra manū ṅuni || kunaṁ yan mati, tikla hikaṁ L̥mbu de  saṁ maśavaḥ, maṁḍaṇḍa:, galaknya hetu, nḍaṣa guṇna:kna samulyanika:ṁ L̥mbu, lyananya de saṁ maśavaḥ kunaṁ yan kavula: saṁ maśavaḥ, hamatyani hanikli kunaṁ, pañca guṇa: samulyananikaṁ L̥mbu, halyananya, Apan pakon saṁ tuhan ika: || Ikaṁ grama: rvaṁ siki, havicara: simi, pagava:yakna sima: § vavəs·, tambak ika:ṁhiṅan prakaṣa:kna ya de saṁ prabhu, hatutayuktya taya, ri jyeṣṭa:taḥ §  maṣanya, Ika: ta kabeḥ gavaya:kna ya, I pahiṅananiṁ sima: || Ika:ṁ sima:liṅga tan katon·, Upaccaraṇa: ṅaranya, konakna gavaya, de saṁ mavica:ra sima: kaliḥ, ya ta paṅavruhanya hiṅaniṁ vatəsnya, han hulatthi ka:hilaṅanika:ṁ cihna vr̥kṣa: || vatu, tahulan·, bubatniṁ L̥mbu, mr̥ṁ, Avu, ka⟦y⟧la:pha,  viṅka:, karikil vatū, Iṣṭaka:, IR̥ṁ, paras·, hni taṣik·, hika ta kabeḥ, sima: Upaccara:§na liṅga: ṅaranya kabeḥ || kavruhana: de saṁ prabhu, hiṅaniṅ ani lvah ika:ṁ mavya:vara, makanimitta cihnanya, tanəmana: kayu hika:ṁ vatəs·, nyangrodḍa, variṅin·, bodḍi, ḍaḍap·, salmali, L̥R̥k, śaL̥, raṇḍa , kṣiraṇa:, kayv akəmbaṅa:, voḥ, vanaspatī, kayvagtiḥ, yata lvirnika, kayu tanəmən·, riṁ pahiṅanan·, ||  || śalmika:, kasine, vehən makveha:, raṇḍa:rambataniṁ U:dvad magə:ṁ, valya, ka:r⟦tt⟧⟦ka:⟧, vitta, ja§r̥th·, Ika ta kabeḥ tanəmən iṁ sima: vatəs·, ta:tan hilaṅa:niṁ ma vatəs· yan maṅkana: || ta:⟦n⟧taka:, da§vuhan·, kupa, sumur·, dapana, talaga: sinukan·, pr̥śr̥vaṇa:, vulakan·, mvaṅ ika:ṁ pamuktyalavas·,  Udakasya, hiliniṁ kali kunaṁ, nahana cihna: paṅavruhanira: || yan saṅśaya: saṁ prabhu, riṁ hananiṁ simaliṅga:, pavaraḥniṁ sakṣi pituhunira:, maṅkana: deniṁ magna sima sḍəṁ, cinarittha || ○ || I papupulnikaṁ tpi siriṁnikaṁ mavyavahara, sima: kaliḥ, takvana:na de saṁ prabhu, hi sḍaṁ pr̥sidḍaniṁ vatəsikaṁ tani || ○ || tinakvanan pva sakṣi kabeḥ, mavaraha: ta:ya Iri§kaṁ pr̥sidḍa: vatəs·, ri huvusnyan pavaraḥ, tulisakna ta: namanya, mvaṁ sapavaraḥnya hirika:ṁ vatəs· || ○ ||  huvusnyan tinulisakən· haraniṁ sakṣinya kabeḥ, konən taya sa:kṣinya sumuhuna hikaṁ L̥maḥ sinəṅgvanya vatəs·, halapən sakala: pha:gəṁnya, kambaṅana: kambaṅ abaṁ, sapatana:na ta ya: denira saṁ prabhu, liṅanira, tan tamva phalaniṁ § gaventa hayu, yan kita mitya tuhu pva kitta vruḥ, katmu pva phalaniṁ gaventa, hayu liṅanira: Iriya: || ○ || Ikaṁ sakṣi §  kinənan sapaṭa:, sapṭa: divaṣa hiṅanya, kadi pavaraḥ riṁ ṅuni riṁ sakṣi carittha, tan vikara pva ya:, pavitr̥ hikaṁ satya§  sa:kṣi yan maṅkana:, Ikaṁ vatəs pavaraḥnya, pagəhakna de saṁ prabhu, mitya pva sakṣinya, katəkan jati rogha:gni maraṇa:, maṅkana: taṁ  saṣṭa: divaśa, Ika: taṁ maṅkana:, ḍaṇḍan ta ya: hika:ṁ sakṣi, de saṁ prabhu, rvaṅ atus paṇa: riṁ vvaṁ tuṅgal·, ma:, 10,  4000, tkanya hika:ṁ havyavahara mitya sakṣinya, sorakna pakṣanya || ○ || yan tan hana: sakṣiha:, tanakna: ta catūr grama:, sapaR̥k· deniṁ mavicara, Umatūra: riṁ saṅ prabhū, majara: hi tūhu sima:  vatəs·, vinīca:ra: || ○ || yen tan hana:catūr grama:, vruh irika:ṁ vatəs·, tan hana hika: muvaḥ  matakvan saṁ prabhu, Ika:ṁ haśabha: sukət·, vya:dam·, tuvaburū, salakunika:n·, pa:kṣi, §  matsya, mr̥ga:ṅanti, prapikat·, prasari manuk·, maṅvan javijavi, kenkartan·, vvaṁṅ aparavuparavu, vvaṁ  manuhan sudḍa: huvi hilus·, vya:lagrahan·, vvaṁṅ amet· Ula:, Uvaya:, Uñja vr̥ttin·, vaṅ aṅasagasag siṅga:ṁ, vva:ṅ anagocara, vvaṅ anuluvlutuṁ, hañjala: hivak·, Ika: ta kabeḥ, takvana:na de saṁ prabhu, parajaṇa:, Alakṣaṇa:nikaṁ vatəs·, sapavaraḥnya pagəhakna de saṁ prabhu, §  Ikaṁ hi lmaḥ hika:ṁ havicara kaliḥ ḍa:rmma sira: yan maṅkana: || ○ || Ika: śavaḥ, sumūr, tlaga:, kūbvan·  pomahan·, lakṣaṇanikaṁ, sima: vatəs·, pavaraḥniṁ samanta:, yan tinakvana: de saṁ prabhu,  kapagəhakna ya:, pr̥sidḍaya tuhu havas·, || ○ || Ika: samanta: tpi siriṁ kabeḥ hadva ta denya  varaḥ, Irikaṁ vatəs·, cinarittha, paṅavruha: yan a:dva kadi ṅuni konən asapata: ya vikara ta ya, yogya ḍaṇḍanikaṁ tpi siriṁ kabeḥ, de saṁ prabhu, maḍyama:saḍaśa ḍaṇḍanya, ma, su, 1, ma:, ⟦ma:⟧, 9, 1000, ri sa§mantasamanta: || ○ || Ikaṁ vvaṁṅ aviḍik· L̥maḥ, pomahan·, kubvan·, śavaḥ, talaga: si nukan·, yogya ḍaṇḍanikaṁ ṅ amiḍik·, de saṁ prabhu, limaṅ atus paṇa: hanya, ma:, su, 1, ma:, 9, 1000, tkanya, ku§naṁ, yan tan vruḥ yan pamiḍik, rvaṅ atus paṇa:, ḍaṇḍanya, ma:, 10, tkanya || ○ || sḍəṁnyana: dəkdək ika:ṅ mavicara: kaliḥ, hatava: deniṁṅ aṅaṭa:, tan a:na vnaṁ haṅisyani dr̥vya hajinya, pūrvva stiti kinavnaṅa:kənya  kunaṁ, Alapən ḍe saṁ prabhu, hikaṁ sima:, vruḥ riṁ ḍa:rmma sira: yan maṅkana:, vehakna ya: hi mantrinira,  paṅiva ḍa:rmma hetunya, hata:va: deniṁṅ aṅa:rṭa:, vehakna nira:ya rika:ṁ deśa kveḥ vvaṁnya, Upaka:ra vnaṁṅ aṅisyani dr̥vya:ji, mvaṁ pūrvva stitinya hetu, maṅkana: liṁ saṁ hyaṁ haji, pilihana: paḍa: yukti hika: ||  || ○ || dvajini, simakataṇḍa:n·, ma:tsyaniṭa:, simaṅaturakən hiva:k·, nedanī, simakudur·, sayavajivr̥, sima: śvatantra, raja:śasaṇa:, samalukayan·, parajahaji, kunaṁ lima: kvehiṁ sima: ka:vruha§kna: || ○ || 0 || Iti śima:carittha: || ○ || halaniṁ śarira:, halaniṁ sajatyan·, halaniṁ pinaṅan·, hala§niṁ gavya:, halaniṁ kajanan·, halaniṁ kavitan·, halaniṁ taliṅa:, halaniṁ paṅr̥ṅa: kunaṁ,  Ika ta kabeḥ, hinujara:kən· riṁ vvaṁ magalak·, haraniṁ hujar maṅkana:, vvakparusya ṅaranya liṅiṁ saṁ paṇḍiṭa: || ○ || Ujar hal:ahuliḥniṁ paṁṅr̥ṅa pūrvvaka:, hinujarakən ḍenika:ṁṅ aṅr̥ṅə: saha:kroḍa:nya ta ya:, tuhu ta ya:, nḍan magavaya:lara:mbək· riṁ leṇḍonya, hinujarakən·, ṅaraniṁ hujar maṅkana:, vvakparusya ṅaranya, liṁ saṁ paṇḍiṭa: || ○ || Ika:ṁ pinaṅguḥ vuta:, vuta: kita: liṁnya, Ika:ṁ sinaṅguḥ  vuta: tuha: ya vuta:, vvakparuṣya ṅaranya, mvaḥ liṁ saṁ paṇḍiṭa: || ○ || Ika:ṁ  vvaṁ mojar iṅ ayan·, hayan kita: liṁnya, ndan ika:ṅ ayan·, kr̥ttha prayaścitṭa:, mojar iṁ maliṁ, maliṁ  kita: liṁnya, ndan ikaṁ maliṁ huvus ḍinəṇḍə, sabeyaniṁ prayaścitṭa:, Ika:ṁ hayan·, sadaṇḍanika:ṁ maliṁ ṅuni, ya ka§liṅaniṁ tulya doṣa, ya ta paḍaṇḍerika:ṁ maṅguh ayan·, mvaṅ ikaṁ manaṅguḥ maliṁ, Ujarnya hetunyan ḍinaṇḍa:, riṁ tan ḍoṣa:nya, mithya pva ya panaṅguhnya maliṁ mvaṁṅ ayan·, dviguṇa:kna hikaṁ nyaya, mvaṁ ḍaṇḍanikaṁ  maliṁ ṅuni, maṅkana: ḍaṇḍanya yan mitya || ○ || kunaṁ yan kṣatriya vakparuṣya, riṁ saṁ br̥hma:§ṇa:, yogya ḍaṇḍaniṁ satus paṇa:, ma:, 5, tkanya, veṣya: va:kparuṣya, ri saṁ br̥hma:ṇa:, rvaṁṅ atus limaṁ puluḥ paṇa:, yogya: ḍaṇḍa:nya, ma:, 1, 2, ku, 2, 5000, tkanya, rvaṅ atus paṇa: kunaṁ, ma:, 10, tkanya, kunaṁ yan sudr̥ va:kparuṣya, riṁ saṁ brahmana:, yogya patyana ya || ○ || kunaṁ yan saṁ brahma:ṇa:, va:kparuṣya, riṁ kṣatriya:, ḍaṇḍa limaṁ puluḥ  paṇa:, ma:, 2, ku, 2, tkanya || ○ || saṁ brahma:ṇa va:kparuṣya hiṁ vesya, ḍaṇḍan·, ma:, 1, ku, 1, tkanya || ○ ||  saṁ brahma:ṇa:, va:kparuṣya riṁ sudr̥, ḍaṇḍa rvavlas paṇa:, ku, 2, sa:, 4, tka:nya, || ○ || saṁ kṣatriya:, mvaṁ veśya siliḥ §  va:kparuṣya, yogya ḍaṇḍa kaliḥ, ya vesya va:kparuṣya, riṁ saṁ satriya, ḍaṇḍanya, satus paṇa:, ma:, 5,,  nyana tkanya, || ○ || saṁ kṣatriya va:kparuṣya riṁ sudra, saḍaṇḍaniṁ saṁ brahma:ṇa:, va:kparuṣya riṁ sudr̥, ḍaṇḍanya,  vesya va:kparuṣya riṁ sudr̥, 440, ḍaṇḍanya || ○ || yan ṣatriya va:kparuṣya riṁ sudr̥, su, 2, pa:, 2,  ḍaṇḍaha || ○ || sudr̥ va:kparuṣya riṁ vesya, ma:, 5, tkanya, kagavayaniṁ ḍaṇḍa:n riṁ raja:, yen veṣya sudr̥, ka:ṁ  dinanḍa saṁ brahma:ṇa:, tumutana: kasor kalviḥniṁ janma: hetunika:, tatan pamatya:kna ya: , maṅkana: liṁ saṅ hyaṁ hagama: || ○ || Ika:ṁ pan·ḍaṇḍerika:ṁ vvaṁ va:kparuṣya, kevala: dvadaśa ya, paḍa  va:kparuṣya ri sira:hika: sovaṁsovaṁ, hana pva va:kparuṣya, Irika:ṁ tan a:na doṣanya  kevalya dviguṇa:knanikaṁ dvadaśa paṇa:, pa:tlikur pa:ṇa: tmahanya, ma:, 1, pa, 4, ḍaṇḍa:nika:ṁ, maṅkana:,  || ○ || kunaṁ deniṅ amatyani sudr̥, yan hantyanta: hala: hujarnya riṁ saṁ brahma:ṇa:, kṣatriya:, §  tugəlana: liḍaḥnya, maṅkana: liṁ saṅ hyaṁ hagamma:, maṅkana: ḍaṇḍahanya, Apan hatyanta: sorniṁ jadmanya || ○ ||  Ika:ṁṅ aśaya śaṅkuḥ, limpuṁ vsi, nudva:kna riṅ apvay·, taṅan karva tvəkna ri tutukni sudr̥, yan aṅumanuman riṁ ṅaran saṁ brahma:ṇa:, mvaṁ ṅaraniṁ tuvatuvanira, maka:nimita: drohakanya ri sira ||  || ○ || Ikaṁ sudr̥ haṅumanuman maraḥmaraḥ saṁ brahma:ṇa:, kdə maka:nimita:ṁ bhaganya, syukana: L̥ṅa: §  sḍəṅ a:panəs tutuknya, kaliṅanya, maṅkana: ḍaṇḍanya de saṅ prabhu, Ikaṁ sudr̥, haṅucap ri halanya rovaṁnya pada: sudr̥, kajadmanya, gavenya, sariranya, nḍatan tuhu sapaṅucapnya, maka:nimita: bhaṅganya, Ika:ṁ vvaṁ maṅkana:, yogya ḍaṇḍan· rvaṅ atus paṇa:, de saṁ prabhu, ma:, 10, tkanya || ○ || Ika:ṁ vvaṁ manaṅguḥ kutikən·, vuttha:, ti§mpaṁ, sakalviranikaṁ vikara, yadyapi tuhva spanaṅguḥnya, yogya ḍaṇḍa: de saṁ prabhu, tigaṅ ka:rṣapaṇa:, §  tigaṁ saga vsi, 120, tkanya || ○ || hikaṁ vvaṁ va:kparuṣya, ha:mlamla:ṅiṅgutən riṁbunira:, tan patut iṁ ma:ryyadaniṁ guru kunaṁ, hi ta kabeḥ, yogya ḍaṇḍan· de saṁ prabhu, satus paṇa: ḍaṇḍanya, ma:,  5, tkanya || ○ || kunaṁ yan saṁ brahma:ṇa:, dinira, ḍandan sira riṁ pūrvva sahaśa: de saṁ prabhu, tka:nya, saṁ kṣatriya jadma ṅiṅgatakən ma⟦ma⟧ta:dinira, ḍaṇḍan sira de saṁ prabhu, riṁ maḍyama śaha§sa:, ma:, su, 1, ma:, 9, tkanya || ○ || kunaṁ vesya, haṅiṅgatakən· mata:dinya, ḍaṇḍan riṁ pūrvva sahasa,  de saṁ prabhu, || ○ || sudr̥ ṅiṅgatakən· mata:dinya, ya kaliṅaniṁ śvajatimprati, hantya:di deniṁ§ṅ aṅa:rttha:, ḍaṇḍan· ya ⟦ma⟧ riṁ maḍyama: sahasa, de saṁ prabhu, yukti hika: denira, ya kaliṅaniṁ ḍa:rmma:taḥ || ○ || Ika:ṁ ḍaṇḍa: va:kparuṣya, huvus hinajarrakən mami, mavaraha: ta: kapiḍaṇḍaniṁ paruṣya: || ○ || I§thi va:kparuṣya: carittha || ○ || Ikaṁ haṅlarani vvaṁ, haniklana, hanivakna, hamatyana kunaṁ, ṅaraniṁ hulaḥ ma§ṅkana:, ḍaṇḍa:paruṣya: ṅaranya, liṁ saṁ paṇḍiṭa: || ○ || Ika:ṁ vvaṁ hamraṁ, haṅgutuk iṁ vatu, viṅka kunaṁ,  I tahulan·, habaviri, mvaṁ kayu, sakalviraniṁ kayu, samulyanikaṁ kayu ḍaṇḍanya, yan mati hikaṁ kayu denya, maṅka həlyanananya, maṅkana liṁ bhaṭa:ra manu || ○ || Ikaṁ haṅlarani vvaṁ, paśu kunaṁ, salaranikaṁ linara:[SN]nya, pan daṇḍeriya, yeka: kaliṅaniṁ yata: yaṭa: || ○ || Ikaṁ haṅlarani sarira, haṅanini kunaṁ, haṁrahi, sa⌈beyaniṁ hanulu patiba jampyaha:, ḍaṇḍa ta ya: riṁ pr̥tama: sahasa, ma:, 12, ku, ṅa, tkanya || ○ || Ikaṁ vvaṁ haR̥mpak· dr̥vyaniṅ len·, maka:nimitta vruḥ tan vruḥ kunaṁ, Ikaṁ maṅkana:, haṅəlyana:na taya sapaṅanumaṇa:niṁ  dr̥vya: rinəmpaknya, kunaṁ yan tan paṅanumaṇa:, həlyana:na samulyanikaṅ dr̥vya: rinəmpaknya, ḍaṇḍa riṁ pūrvva sahasa, dval viniṅkas·, haṅr̥mək guci, haṅr̥mək ḍyun·, hanugəlR̥bahan·, ṅaṅalap kasumba:, tuñjuṁ, voḥvo§han·, pañcaguṇna:kna samulyanikaṁ baṇḍa ya:ṇḍahanya, || ○ || paṅlarani guluṅan·, paṅlaraniṁ sara§ṭi:, paṅlarani raṭa:, spuluḥ, liṁ saṁ paṇḍiṭa:, kunaṁ sakeṁ lyan sakeṁ sapuluḥ nimittanya: paṁR̥mpak baṇḍa:di, vinarahakən daṇḍanya, ndya: lvirnya, spuluḥ nihan· || ○ || ciṇḍitasye, pgat· kluhanya, bhaghna: yuge, tikəl pasaṅanya, tiryyak·, kahiriṁ, pr̥timuka:gate, katuṅkəb·, Akṣabhaṅge, R̥mpak akranya, catrabhaṅge, R̥mpak hululnya, cedane cavayantraṇam·, pgatali R̥ṅganya, yoktraragyeḥ, pgat savadnya, pgat jaliniṁ kudanya, hakranḍe, paṅuhuḥni manuṅgaṁ, sumiṅgahakən talinya, yan maṅkana:, lvirnya paṁR̥mpak baṇḍa:, tan ḍaṇḍanika: liṁ bhaṭa:ra manu || ○ || yan paṅambaḥ vnaṁvnaṁ lvirnya, Ikaṁ maraṭa, mkadimita: vruḥnika:ṅ aməR̥g·, mati tika:ṁ kamba denya, yogya ḍaṇḍanika:ṅ aguluṅan·, rvaṅ atus paṇa:, ḍaṇḍanya, ma:, 10, tkanya, konən haṅayyanana: samulyanika pjaḥ || ○ || Ikaṁ sarati maṅaku hi hayvaniṁ ratha, vruh a:muruga:, hana pva vikara denya, maṅka hayvaya, yogya ḍaṇḍa: sa§tus paṇa:, ma:, 5, tkanya, ya vruh ikaṁṅ amurug·, mvaṁ tan paṅaku, hana pva vikara denya, yogyastaḥ, sakveḥni§kaṁ manuṅgaṁ yogya ḍaṇḍa: ri satus paṇa:, sovaṁsovaṁ, ma:, 5, tka:nya || ○ || kunaṁ hika:ṁ raṭa:ṅalaḥ , hana: satva kavḍinya, liman kudḍa riṁ haR̥pnya, matya kaṁ vnaṁvnaṁ kambaḥ denya, maṅkana pva ya, tan ucapən·, taṇḍa: ya, I§kaṁ paśu mati tan əlyanan· || ○ || yan vaṁ mati kambaḥ denya, saḍaṇḍaniṁ maliṁ ḍaṇḍanikaṁ maraṭa:, yan saṭa: prani mati denya, L̥mbu, liman·, kudḍa:, sadḍam·, satṅaḥniṁ coraḥ ḍaṇḍanikaṁ maraṭa:, ma:, sū, 1, ma:, 9, tkanya || ○ || hana: ta: paśu kambaḥ denya, rvaṅ atus paṇa: ḍaṇḍanikaṁ maraṭa:, ma:, 10, ⟦n⟧ tkanya, kunaṁ yan kidaṁ panuṇḍu:ṁ, manukayu, kambaḥ denya, limaṁ puluḥ pana: ḍaṇḍanika:ṁ maraṭa:, ma:, 2, ku, 2, tkanya, || ○ || kunaṁ §  yad gaṇḍa:bbha, vḍus·, vivi, miṇḍa:, mati kambaḥ denya, ma:, 5, ḍaṇḍa:hanya,, hasu, vək·, mati kambaḥ  denya, ma:, 1, ḍaṇḍanika:ṁ maraṭa: || ○ || stri, hanak·, hulun·, gisya, sanakiṁ ba: pa, sanakiṁ babu, hika  ta kabeḥ, sadoṣanya, palupalu varahən· ya, tali, vivilaḥ kunaṁ pamalvana || ○ || valakaṁnya , yan· stya:di, yan padoṣa, palvanən·, Ayva juga: malva UluUlu || ○ || nahan· ḍa:ṇḍanika: paruṣya, nir§dḍa ya, huvus hinajarrakən mami, majaraṭa: kami, ḍaṇḍaniṁ coraḥ mvaḥ || ○ || saṁ prabhu yatna: ta sira: kaḍaṇḍaniṁ maliṁ, phalanya, vr̥ḍi yaṣanira, mvaṁṅ apagəḥ kadatvanira:, maka:nimita: ri ka:ḍaṇḍaniṁ maliṁ || ○ || kunaṁ saṁ prabhu, yan maṅkana:, haveḥ sira sukaniṁ ra:t·, sira ta: nityaśena:stutiniṁ ra:t·, mataṁnya maṅkana:, hapan paḍa: kalavan mayajña: sira:, yan haṅgavvaya:, kara:kṣaniṁ ra:t·, Ana: danani⟨ra:⟩, pinaka:ḍananira:, maveḥ śukaniṁ ra:t· || ○ || ṣapanaśvaranira: saṅ hyaṁ ḍarmma: sakeṁ sarvvavarṇna:, tinmu saṁ prabhu, phalanira: paṁrakṣa, saṁ maṅaji, saṁ mayajña:, saṁ mapūṇya:, saṁ matapa:, sapanənmaniṁ ḍa:rmmanira sovaṁ-⌈sovaṁ, tinmunira: saṁ prabhu, hapan hayuniṁ mara:kṣa: saṁ prabhu, hetuniṁ sidḍa paṅajinira:, sidḍa yadñanira:, pūṇyanira, patapanira || ○ || saṁ parana:na deniṁ maliṁ, haṅure rambut· mara R̥ṅ aR̥pnira:, §  havaraḥ tika:hma:liṅanya, liṁnya, ka:rtta:sman·, lumkas maliṁ ka:mi, patyanate ka:mi, ma§ṅkana: liṁnya || ○ || paṅala ta: saṁ prabhu, halu, palupalu, pa:, limpuṅ alandəp·, Iśor ri ruhur·, ga:dḍa vsi, paḍaṇḍanira: yy avakniṁ maliṁ || ○ || Ika:ṁ stri hamḍəl· rare jro vtəṁ, papanya pine§rakənya riṁ saṁ maveḥ skul iriya:, hika:ṁ halvan· yan mənṅəjalunya, tan pamatyani ya, pinerakənya: riṁ  jalunya, Ika:ṁ śiṣya, mvaṁ guru, tan pavaraḥ riṁ ḍaśaśila:, sapa:panya sisiya, pinera§kənya:, sapa:pariṁ gurū, saṁ prabhu yan tan paṇa:ṇḍa: maliṁ, sapa:paniṁ maliṁ pinerakən riṁ saṁ prabhu || ○ ||  || saṁ prabhu yan paḍaṇḍa: riṁ tan maliṁ, pinerakənya pa:paniṁ tan maliṁ riṁ saṁ prabhu || ○ || Ika:ṁ ma§liṁ yan vus ḍinəṇḍa: de saṁ prabhu, L̥pas pa:panya muliḥ riṁ śvarghga:, kadḍi saṁ paṇḍi:tta riṁ ḍa:rmma mantuk riṁ śvargga: || ○ ||  || Ika:ṁ vvaṁ maṅalap timbaniṁ sumur, talinya kunaṁ, vvaṁ haṅr̥mpak hulunriṁ pasar kunaṁ, hikaṁ vvaṁ maṅkana:, kalih yogya ḍaṇḍa: ya, ma:, 1, ku, 1, hikaṁ timba: hinalapnya, va:luyaknaya,, Ikaṁ vavaruṁ rinusaknya, pahayunanya || ○ || Ikaṁ vvaṁ maṅalapa:ri riṁ panagan·, L̥viḥ sakeṁ sapuluḥ saṅga:, patyana: ya, yan kuraṁ sakeṁ sapuluḥ saṅga:, heka:ḍaśaguṇa:kna: ya riṁ saṅga:, yen tan a:na parinya, piraknika: hinalapnya, heka:ḍaśaguṇa:, ya ḍaṇḍanya, haṅalap iṁ rahina: hupadin ika:, kunaṁ yana vṅi paṅalapnya, monsañciṁ, sasaṅga:, rvaṁ saṅga:, hinalapnya, patyana: ya || ○ || Ikaṁ vvaṁ hinalap· salviriṁ tinarajon· § , mvaṁ tinakər·, yan ləviḥ sakeṁ satus kati, mvaṁ satu sukat·, vastra Uttama: kunaṁ, patyana: ya || ○ ||  kunaṁ yan· L̥viḥ sakeṁ limaṁ puluḥ sukat·, hikaṁ tinarajvan tinakər·, hinalapnya, tugəlana taṅanya, de saṁ  prabhu, kunaṁ yan tan· tka: limaṁ puluḥ, Eka:ḍaśaguṇa:kna hika:ṁ hinalapnya, ya ḍaṇḍanya || ○ || Ikaṁ  vvaṁ maṅalap· vvaṁ haja:dma:, stri vaseṣa:, kunaṁ mvaṁ maṇī mulya, yogya: patyana: de saṁ prabhu || ○ || Ika:ṁ vvaṁ maṅalap· vnaṁvnaṁ hakveḥ sañjatanya, tamba kunaṁ, kalanya, ka:ryyanya, Iṅətiṅətənira, Enak pva kavalik· blahanya, ti§ba:kna hikaṁ ḍaṇḍa sayata:, sambatani doṣanya, || ○ || Ikaṁ vvaṁ maṅalap· L̥mbu saṁ brahma:ṇa:, mamr̥, haniklana: tavulaniṁ L̥mbu, kunaṁ hika: taṁ maṅkana:, tuglana sukunya, sasisiḥ, ya ḍaṇḍanya de saṁ prabhu || ○ || Ikaṁ vvaṁ §  haṅaṅahalave, kapas·, tahiniṁ L̥mbu, gula, puhan vahū, puhan asim·, puhan putər·, hinuminuman ḍukut·, , raga, vakul·, guci, huyaḥ, dyun·, tanaḥ bhaṣma:, hivak·, manuk·, L̥ṅa: vahū, miñak·, dagiṁ, maḍu, bras·, skul·, Ikaṁ haṅaṅahal·, maṅkana: kabeḥ, samulyanikaṁ pinetnya L̥vihakna ya ḍaṇḍanya, de saṁ prabhu,  || ○ || Ikaṁ vvaṁ haṅalap kambaṁ, gaṅan·, parī, Odvan·, kayu, ndatan pinagər yya, hakḍik ta huliḥnya, Ika: taṁ maṅkana:, ḍaṇḍa ya riṁ limaṁ paṇa:, ku, 1, 100, 4, tkanya, || ○ || Ika:ṁ haṅaṅahal pari, tuvi, taL̥s·, pinagəran tuvi, , ndatan a:na tuṅgv iriya,, Ika:ṁ ta maṅkana:, yogya ḍaṇḍa satus paṇa:, ma:, 5, 2000, tkanya, kunaṁ yan a:na §  kmit iriya, nmaṁ puluḥ paṇa: ḍaṇḍanya, ma:, 2, ku, 2, 1000, tkanya || ○ || Ikaṁ vastu kinmit·, denikaṁ madruvya, Inalapvaya, Ikaṁ haṅalap· maṅkana:, yeka:valat· ṅaranya, nahan· hetunyan· ḍinaṇḍa: limaṁ puluḥ paṇa:, kunaṁ hikaṁ ṅalap· ri tan a:na tuṅgu, hika: taṁ maṅkana:, dadya ya səṅguhan· maliṁ, nahan· hetunyan·  dina:ṇḍa satus paṇa: || ○ || Ika:ṁ vvaṁ haṅalap· dr̥vya:, pinahayū, hikaṁ haṅalap ṣadananiṁ §  havomma:, Ika:ṁ haneryy umaḥ, kaṁ maṅkana: kaliḥ, ḍaṇḍa ya riṁ pr̥ttamasahasa, ma:, 12, 4000, tka§nya, || ○ || Ikaṁ maliṁ lumkas haṅalap· dr̥vyaniṁ vvaṁ, maka:sḍana: havaknya, kvana:kna ya praṅən avaknya, ndatan matya ya, cihnanya kavruhan yan maliṁ deniṁ vvaṁ riṁ dlahan· || ○ || Ikaṁ sudr̥ yan maliṁ ḍaṇḍa ya, , ma:, su, 2, tkanya || ○ || kunaṁ yan veṣya maliṁ, ḍaṇḍa ya, ma:, su, 4, tkanya || ○ || kunaṁ yan· kṣatriya maliṁ, ḍaṇḍanya, ma:, sū, 8, tka:nya || ○ || kunaṁ yan· saṁ brahma:ṇa: yan maliṁ, ḍaṇḍanira, ma: , su, 16, tka:nya, || ○ || dadi pūrvva satus paṇa: ṅaraniṁ ḍaṇḍanira:, An sira vruḥ riṁ ⌈doṣa guṇa:, Umambaḥ paṅavruḥhira: yan maṅkana:, || ○ || Ikaṁ kayu halapən ya, maryyadi, saṅke gəL̥ṁ  saṅkanya, makahiṅana: kukunya, kunaṁ yan· gaṅan·, sayogya gaṅan·nan da:ṅananya, tan doṣa na: hika: || ○ || Ikaṁ vvaṁ maṅapusi tan yogya: pusana:, haṅuvakən· riṁ yogya: pusa kunaṁ, haṅalap hulunhulun·, kudḍa:, ra:ṭa:, hika ta kabeḥ, saḍaṇḍaniṁ maliṁ ḍaṇḍanya, ma:, sū, 3, ma, 2 || ○ ||  kaḍaṇḍaniṁ maliṁ gavaya:kna de saṁ prabhu, maka:sḍana:, varaḥvaraḥ saṅ hyaṁ hagamma:, maṅkana: pva sira, hamaṅguḥ sira:  hyaśa: riṁ loka:, mvaṁ huttama: śuka:nira riṁ dlahan· || ○ || Ikaṁ doṣa: sahasa, salvirnya, varahaknaṅku, maṅkana: pvaya:, śraṇu, maṅr̥ṅva ta: kita:, ndyaya:, goba:dḍya:, narabaḍya || ○ || maṁka:mbaṅ a§voḥ, hikaṁ mula ta phala:, kayu tunu, puja:kna I yajña: donanya, haṅalapa dukut· pakananiṁ L̥mbu donanya, Ikaṁ maṅalap maṅkana:, tan maliṁ hika:, liṁ bhaṭa:ra manu || ○ || kunaṁ saṁ brahma:ṇa:,  hanaṅgapi ma:s·, sakeṁ taṅaniṁ maliṁ, pavehiṁ maliṁ hi sira:, sḍaṁṅira pinaka:viku, pinaka:paṅa§dyan saṁ braha:ṇa, maṅkana: paḍa lavan maliṁ sira: yan maṅkana: || ○ || nihan saṁ brahma:ṇa: yan palakula§ku, tan a:na pinaṅana sira:, haṅalapa: sira: tbu rvaṅ utər·, həmpuniṁ taL̥s· holiha: rva viji  riṁ kubvan·, pinakadi jroniṁ pagər, tan· ḍaṇḍa sira liṁ bhaṭa:ra manu || ○ || kunaṁ yan parī, kətan·, ja:va:, hatak baṁ, putiḥ, sagman ta holihanira: ṅalapa:, tan sikaranən ta sira: yan maṅkana: || 0  || Ulaha:niṁ haṅavanavan·, sahati L̥mbu, hamati vvaṁ hamrap· stri laraṅan·, Ika ta kabeḥ sahasa: ṅaranira || ○ || vvaṁṅ amaha:la kanya:, haṅlarani vvaṁ, ṅalakulaku, hamala tani, haR̥mpa§k humaḥniṁ vaneḥ, Ika: ta kabeḥ, sahasa ṅaranika: || ○ || Ayva mnəṁ saṁ prabhu, yan ika: vvaṁ sahasika:, yadyapin matraha:, mon· vnaṁ hanahura:kveḥ, hapan ka R̥sniṅ vaṁṅ akveḥ hinulatakənira , patyananira: ta pvaya || ○ || ḍa:rmma saṁ brahma:ṇna, tan yogya riṁ sañjatta:, yadyapin maṅkana:, sḍaṁṅiṁ  varṇna:, tuluṅən katkan· ḍuḥka: sinahasan·, tan sava:rṇnaha: kunaṁ, tuluṅən· katkan ḍuḥka: kaṁ  sinahasan·, hapan palanya gəgən· || ○ || saṁ prabhu tan pa:pa sira, matyani sahasika:, rumakṣa:vaknira, ruma:kṣa ḍakṣiṇa:, tan kahalapa: deniṁ maliṁ, katuluṅaniṁ stri, mvaṁ saṁ brahma:ṇa:, Ika: ta:  ka:beḥ, ḍa:rmma hika: hulaḥnira:, mataṁnyan tan a:na lara sira:n pamatyani saha:sika: || ○ ||  guruha:, mon rare, mon atuha:, mon· brahma:ṇa:, mon vruḥ maṅaji, yan umulahakna: tata:nhaṅucapucapa: lavan· striniṁ len· || ○ || kunaṁ yan paṅucapa: stri hulunhulun· striniṁ  menmen·, tan haranana: stri saṅgraha:, hapan kasgəhaknan ḍonika:n mara:, Ayva tan hasnətan·, yan paṅucapucap· || ○ || kunaṁ yan iṁ sunya, paṅucapucapa:, kalavan· striniṁ caraṇa:, menme§n· stri vruḥ kinonkon·, striniṁ vvaṁ bhakti, kalikali kunaṁ, yogya ḍaṇḍa:n· kadi ṅuni, sasuva:rṇna:, ma:, 4, tka:nya || ○ || Ika:ṁ vvaṁ sahasa: muṅpaṁ kanya, Ika: taṁ maṅkana:, yogya patyanya, Usən ⟦[1×]⟧ḍe saṁ prabhu, kunaṁ yan mahyun ikaṁ kanya, tan patyana:na hikaṁ maṅkana: || ○ || Ika:ṁ vəR̥vəR̥ḥ, sujadma, hanava:nhakən kanya, śujadmanya, tan ḍaṇḍa: Ika:, mvaṁ samatr̥ tuvi, tuvvataḥ, kunaṁ yan sojadmanya, hikaṁ hanavanakən·, halapana: hikaṁ kanya Usən·, dohakna sakeryy umaḥni lanaṁ || ○ || kunaṁ yan sojadmanya Ikaṁ vəR̥vəR̥ḥ, hanavanakən· stri Uttama:, yogya:  patyana:na, Ika:ṁ vəR̥vəR̥ḥ maṅkana: || ○ || kunaṁ yan paḍa jadmanya, kalavan tikaṁ kanya, ha⌈veha: vəlyanika:ya, hika: ta: yan haR̥p bapani ka:nya || ○ || kunaṁ hikaṁ hamuṁpaṁ kanya, tan yogya makarabyanya, tan ḍaṇḍanya, mvaṁ ḍaṇḍa: satus paṇa: de saṁ prabhu, ma:, sū, 1, ma:, 4, tka:nya, kunaṁ yan mati hikaṁ  kanya denya yogya patyana: ya || ○ || Ikaṁ bahud haṅrabyani kanya, tan yogya makastrinya, pan rare daha§t·, hikaṁ vvaṁ maṅkana:, śighra ta: tugla:na jarijinya rvaṁ siki, ḍaṇḍa: taya mvaḥ, nəm atus paṇa:, ma:, sū, 1, §  ma:, 4, tkanya || ○ || Ikaṁ vvaṁ paḍa mu kanya, nda:n ahyun ikaṁ kanya, vkasan pacodyanya, tan yogya: tuglana: jarijinya rvaṁ siki, ḍaṇḍa:nya rvaṁṅ atus paṇa:, de saṁ prabhu, ma:, 10, marapvan tan a:na tu§mirva hulaḥnya maṅkana: || ○ || Ikaṁ ka:nya ḍuvəl pukini ka:nya, ta silanya hetu, hika taṁ kanya maṅkana:, yogya: ḍaṇḍa: rvaṁṅ atus paṇa:, de saṁ prabhu, ma:, 10, tkanya, kunaṁ yan vuvus vinəli hikaṁ kanya, saguṅiṁ tukvanya triguṇa:kna ḍaṇḍa:nya, tuglana: ta tilnya, kapiṁ tluni ḍaṇḍanya || ○ || kunaṁ yan uhus alaki hikaṁ stri, hanḍuvəlan ta pukiniṁ ka:nya, guntiṅən tumuli, mvaṁ jarijinya rvaṁ siki tuglana:, konakna ta ya: rabyana:na deniṁ kudḍa:, nahan ta ḍaṇḍanya de saṁ prabhu || ○ || Ikaṁ stri maṅalvanakən svaminya, vgig makanimitta:kveḥ kaḍaṅnya mvaḥ hakveḥni kavruhnya hapusana:, konakna ya:, sahutən iṁṅ asu riṁ paməṅgahan·, de saṁ prabhu, tontonən kəmbulana: deniṁ vvaṁ makveḥ, maran tan a:na, tumirva maṅkana:,  || ○ || Ikaṁ lanaṁ Uṅgvakneṁ kavali vsi hapuyana: hisor, gsəṅa ya de saṁ prabhu, hikaṁ vvaṁ riṁ śabha , paḍa maṅatərana: kayu, saṁ maṅgəsəṅana: hikaṁ pa:pa ka:rmma: || ○ || Ikaṁ stri hakon lumakvalakya riṁ kanya, , hanḍulurakən kunaṁ, haveha: tuṅgvaniṁ laki kunaṁ, vgilan kunaṁ, Ikaṁ stri maṅkana: ⟦,⟧ katlu, ḍaṇḍa:n· ya rvaṅ atus paṇa:, de saṁ prabhu, ma, 10, tkanya, 4000, || ○ || Ikaṁ vəR̥vəR̥ḥ, huvus amvati vəlyaniṁ kanya, pinasatya smaya§kən· tka haniṁ subha divasa: huṅganya, mitya taya:, tan paṅantikən·, marabi taya: kilikili lañji, caṇḍala: , ḍaṣī kunaṁ, hatiṅgal pamlinya, ya ḍaṇḍanya, kunaṁ yan ayun hanoma:ha maliḥ, pamlinya dviguṇa:kna ya, hakuR̥na taya:, §  hamli piṁ rva tkanya || ○ || hikaṁ dr̥vya: huliniṁ mandaṇḍa:, tan· ⟦kna⟧ kəkəsana: ya de saṁ prabhu, tan be§ya:niṁ magave ḍa:rmma:, vehakna makaniṁ vadva siṅgiḥ donanya || Ikaṁ dr̥vya: Uliḥniṁ haṇḍaṇḍa:,  saṁ brahma:ṇa:, paṇḍiṭa:, tan· kəkəsana: ya, vahakni riṁ brahma:ṇa:, purohitta, piliḥ bra§ma:ṇa: lyan·, saparananya, ndan paḍa lavan saṁ purohitta:, || ○ || hari vadvan·, kaponakan·  vadon·, rabiniṁ paman·, penan sakiṁ bapa:, penan sakiṁ babu, valvaniṁ bapa:, valvaniṁ saṁ §  brahma:ṇa:, nahan· lvirnya kaṁ tan yogya lapən·, manəmva maha: ptaka: tmhanika:, kunaṁ yan a:na maṅkana:, §  ḍaṇḍa: de saṁ prabhu, lvirniṁ ḍaṇḍa:nya || ○ || Ikaṁ maka:stri maṅkana:, Upaṣṭanya tuglana:, kaninya syuk iṁ Uyaḥ, kunaṁ yan saṁ brahma:ṇa:, mulahakna pacara:, śigra:dohakna, maṅkana:taḥ pavaraḥ bhaṭa:ra manu, || ○ ||  Ikaṁ vvaṁ hamalat· mastrya kili, satya: śuśila:, ta saṁ kili, hika: ta: vvaṁ maṅkana:, kaḍi daṇḍani§kaṁ mastri bhaginya: dindaṇḍa:nya || ○ || kunaṁ yan lañji Ikaṁ kili, ḍaṇḍa: hikaṁ mastri ya, Uttamasahasa, de §  saṁ prabhu, ma:, sū, 3, ma:, 2, 20000, tkanya || ○ || kunaṁ hikaṁ stri śujadma:, halakya:, tan palaki kunaṁ, ta vehən mahəsəhasa:, maṅantya riṁ humaḥ, pahayun· vvaṁ klaṁhana: hikaṁ humaḥ, kalanya: ye ka:pr̥§sidḍa: Umaḥ, liṁ bhaṭa:ra manū || ○ || Ikaṁ marer yyumaḥniṁ len· riṁ vṅi, ndaneṁ stri kayunya: hetu, Ikaṁ vvaṁ maṅkana:, sevu paṇa: ḍaṇḍahanya de saṁ prabhu, ma:, śū, 3, ma:, 2, 20000, tkanya || ○ || kunaṁ yan rahina: ka§la:nya mara:, nḍatan· stri kayunya hetu, pūrvvasahasa: dandahanya, de saṁ prabhu, ma:, 12, ku, ṅa, tkanya ||  0 || yan pamava sañjatṭa, hikaṁ vvaṁ mare yyumaḥ⟦[1×]⟧niṁṅ len· riṁ rahina:, Uttama:sahasa: ḍaṇḍahanya, ma:, sū, ma:, 2, tka§nya || ○ || Ikaṁ saṁ prabhu tan a:na maliṁ ri kadatvanira, paḍḍa lavan· śvarghga: saṁ prabhu Umaṅgvaknikaṁ rajya: §  Uttama:, maka:nimita: paṁḍaṇḍanira: ḍūrjjana:, co śvadeṣanira:, lumra: yaśanira: riṁ loka: || ○ ||  || puput· śinura:t riṁ dina:, ca, va, varatambir, titi, paṁ, piṁ, 4, saśiḥdeṣṭa:, būśaka, *  1854,,  translation : 
 [.1]
  commentary : 
 [.1]The Romanized transcript of LOr. 4530, kept in BCB 2 at Leiden UL, was retyped and then used as base-text for transliterating from photos made by Ida Bagus Komang Sudarma of the lontar. 
  bibliography : 
 [.1]
       