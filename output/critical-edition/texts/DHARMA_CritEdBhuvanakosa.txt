The Bhuvanakośa. Digital Critical Edition of Bhuvanakośa edited by Andrea Acri
Witnesses:
msLa: University Library (UB), Leiden, Lontar, Or. 5022
msBa: Private library of Ida Dewa Gede Catra, Amlapura, Lontar, n.a.
msBb: Private library of Ida Dewa Gede Catra, Amlapura, Lontar, n.a.
msFa: Private library of Ida Dewa Gede Catra, Amlapura, Lontar, S.H. Tatwa Jnana, dll., 84/Ltr-D.G.Catra/Amlapura/2016

Current Version: draft, 2023-12-22Z
Still in progress – do not quote without permission.
Copyright (c) 2019-2025 by Andrea Acri.
  
chapter 1: 
 
Brahmarahasyaṁ, Prathamaḥ Paṭalaḥ [1.1]  avighnam astu  
 [1.2] saṅ saṅgrahakāri sira movus| liṅnira| 
  praṇamya śirasā devam|
 vakti munir amanmathaḥ|
 devadeva mahādeva|
 parameśvara śaṅkara||[1.1]
 
  [1.3]śrī muni bhārgava| sira mahyun tumakvanakәn ikaṅ pada nirbāṇa ri bhaṭāra| maṅkana pvābhiprāyanira| manambhah ta sira ri bhaṭāra| śirasā| makakaraṇa hulunira sira| ri tәlasnira manambhah| mojar ta sira|| he devadeva| kita devaniṅ devata kabeh| he mahādeva| kita bhaṭāra mahādeva ṅaranta| he maheśvara| kita bhaṭāra maheśvara ṅaranta| he śaṅkara| kita bhaṭāra śaṅkara ṅaranta|| 
  śūnyaś ca nirbāṇādhikaḥ|
 śivāṅgatve nirīkṣyate|
 kutaḥ tadvākyam atulam|
  śrutvā devo ’vatiṣṭhata ||[1.2]
 
 [1.4]nāhan takvanaknani ṅhulun ri bhaṭāra| hana ya pada śūnya| ya sinaṅguh kamokṣan| ṅa| viśeṣa ya| ya śiva ṅaranya| nirīkṣyate| katon pva ya de saṅ yogīśvara| kutaḥ deśe| ndi tekā deśa katonanira| sājñā bhaṭāra| an maṅkana kottamaniṅ vuvus saṅ ṛṣi| ya ta karәṅə̄ de\ bhaṭāra||\\ deva uvāca| mojar ta bhaṭāra| liṅnira|| 
   svaśarīre mahāyogī|
  paśyate hṛdayāntare|
  vākyan te parameśānam|
 sūryāyutasamaprabham||[1.3]
 
 [1.5]nihan vuvusani ṅhulun i kita| ikā saṅ mahāyogī| sira tumon bhaṭāra parameśvara| sateja sira lāvan tejaniṅ āditya sāyuta| ṅkā ri śarīranira mvaṅ ri hatinira|| 
   hṛdistham sarvabhūtānām|
  paśyate jalacakravat|
  anādimadhyanidhanam|
  śivāṅgadhyānam amṛtam||[1.4]
 
 [1.6]lvir bhaṭāra śiva| sira ta muṅgu ri hatiniṅ sarva māvak| tar pādi| tar pamadhya| tar pānta| laṅgәṅ hananira| kadi jalacakra rūpanira| sira ta katon de saṅ yogīśvara|| 
  manasā darśyate svīra|
 samībhūtena cakṣuṣā|
  hṛdisthāne lalāṭe vā|
  mūrdhāntari nirīkṣyate||[1.5]
 
 [1.7]ikā taṅ pada maṅkana| ya ta katon denta| makakaraṇa manahta| mvaṅ jñāna jitendriya| ṅkā ri tumpukniṅ hati| riṅ rahi| tәṅahniṅ hulu| maṅkāna vuvusani ṅhulun i kitaṅ vīra|| 
  yatra yatra samuddīkṣya |
 tatra tatraiva labhyate|
  padmakuḍmalasaṁsthānam|
  trikoṇasya samīraṇam||[1.6]
 
  [1.8]katon pvekaṅ pada maṅkana de saṅ yogīśvara| kapaṅguh ta ya ṅkāna denira| mvaṅ hana ta trikoṇa muṅgu i pucakniṅ padma| mālyaṅ ta ya vih||
  adhomukhaṁ kucāntare|
 hṛdaye sarvadehinām|
 daśāṇām api nāḍīnām|
  mūlam etadvilambinām||[1.7]
 
  [1.9]lvirniṅ hatiniṅ sarva māvak| sumuṅsaṅ ya| muṅgvī pāntaraniṅ susu kālih| pratyakṣa pinakavitniṅ daśanāḍī| viśeṣa ya| tumayuṅ lvirnya|| 
  kucāntare mahānāḍī|
 kṛśaṅ kṛṣṇaṁ mahāmṛtam|
 sahṛdantacarā bhinnā|
 nīlāñjanasamaprabham||[1.8]
 
  [1.10]ikaṅ mahānāḍī| muṅgv i hati| mahirәṅ malīt ya| mahāmṛta ya| paḍa tejanya lāvan nīlāñjana| ya ta dudug tәkeṅ hulu| an sake hati|| 
  tatra vasati deveśaḥ|
  śiva-śūnya-nirindriyaḥ|
  nirvikāro mahātmānam|
  bhūtānāñ jīva eva ca||[1.9]
 
 [1.11]ṅkāna riṅ nāḍī| muṅguh ta bhaṭāra śiva| sira ta tinūt iṅ devata kabeh| śūnya sira| nirindriya| kinatayan ta sira deniṅ ṣoḍaśavikāra| uttama sira| tātar kәneṅ vikāra| sira pinakajīvaniṅ dadi kabeh|| 
  acalaś cālayet sarvam|
  jagatsthāvarajaṅgamam|
  vyāpī nityaṁbhāvo vīra|
  durjñeyo jñānavarjitaiḥ||[1.10]
 
 [1.12]lvir bhaṭāra śiva haneriya| vyāpaka nitya| meṅәt sira tañ cala| mevәh sirān kavruhana deniṅ hīnajñāna| sira tamar cala irikaṅ jagat kabeh| sthāvarajaṅgamāvaknya||
  jñānavidā mahādevaḥ|
  hṛdayāntari saṁsthitaḥ|
  nitya-dṛṣṭo mahāśūnyam|
 dehinām antarikṣavat||[1.11]
 
 [1.13]bhaṭāra mahādeva| sira ta nityomuṅgv i tumpukaniṅ hati| ṅkāneṅ sarva māvak| tar katahәnan| kady ākāśa lvirnira| sira ta katon de saṅ vruh riṅ jñāna||
  daśanāḍyo ’rkakarās syuḥ |
 hṛdayād abhiniḥsṛtāḥ |
  śarīre vitatāḥ sarve|
  jagaty arkasya raśmivat||[1.12]
 
 [1.14]ikā taṅ daśanāḍī| ya ta alivat saṅka ri hatiniṅ maśarīra| pәnuh riṅ rāt kabeh| kadi tejaniṅ āditya lvirnya||
   mālatī nāma nāḍī ca|
  aṣṭaśatañ śiroruhe|
 tiryagaivottha-nābhy eva|
  dattvā tuṣṭiṁ maheśvaraḥ||[1.13]
 
 [1.15]hana ta nāḍī mālatī| ṅa| vvaluṅ ātus agə̄ṅnya saṅkeṅ rambut| tәkeṅ tumpukniṅ hati| makahīṅaniṅ nābhi| ikā taṅ nāḍī maṅkana| ya ta mahasukha bhaṭāra parameśvara||
   nālaretakasaṁjñaś ca|
 nāḍī kṛṣṇahimaprabhā|
  dvividhātha pramāṇa-syāt|
  hṛdaye mūrdha-bhinnataḥ||[1.14]
 
 [1.16]mvaṅ hana ta nāḍī vaneh| nālaretakā| ṅa| kadi tejaniṅ meghāhirәṅ tejanya| rvāṅ kilan kaliṅkiṅan davānya| ya ta tәkeṅ kapāla| an saṅkeṅ hati||
   purastāt sampravakṣyāmi|
 nāḍīnām iti mūlatām|
  eteṣāṁ dvijarājendra|
 tubhyaṁ sarvam aśeṣataḥ||[1.15]
 
 [1.17]nihan varahakna rumuhun i kita dvijendra| tar paśeṣa deṅkv amarahakәn ike||
  idānīṁsampravakṣyāmi|
  hṛdayānte vidhānakam|
 prayatnaṁ dvijarājendra|
  śṛṇu garbhaṁ hṛdi sthitam||[1.16]
 
 [1.18]hana ta yukti gavayakna saṅ paṇḍita| ya ta varahaknaṅku maṅke| bhaṭāra pinakesini hatinta| prayatnā ta kita dvijarājendra||
   hṛdante vivare vīra|
  pañcavarṇam atiprabham|
  rakta-trivarṇam āsītam|
  dīptaṁ sphaṭikasannibham||[1.17]
 
 [1.19]hana ta varṇa lima kvehnya| atiśaya tejanya| muṅgv i tumpukniṅ hati| mālyaṅ ta ya| lvirnya| ikaṅ rakta aghora| ikaṅ trivarṇa| bāṅ| putih| kṛṣṇa| ya tatpuruṣa| ikaṅ hirәṅ paḍa lāvan nīlāñjana| ya sadya| ikaṅ kadi tejaniṅ āditya| ya bāmadeva| ikaṅ kadi maṇik sphaṭika| ya īśāna| nāhan kramanya| kavruhana ta kitaṅ vīra||
   svacchaṁ sūkṣmaṁ paraṁ śūnyam|
  śivaṅ kaivalyam acyutam|
  anāmayam anidhanam|
  anādimadhyamāntikam||[1.18]
 
 [1.20]hana ta pada śūnya| malilaṅ ta ya| viśeṣa ikā| mālit ya paramasūkṣma| ya kaivalya| ṅa| tar pakahilaṅan| tan pādi| tar pamadhya| tan pānta| ya kāraṇaniṅ dadi kabeh| ya kalīnanya||
   nirañjanaṁ nirākāram|
  nirgātrevaṁ vinisṛtam|
  aṣṭaśivasya nirmālyam|
 paran nirbāṇam avyayam||[1.19]
 
 [1.21]tan karakәtan mala| tan palvir| tan pagatra| vyāpaka| yoṅgvaṅ saṅ hyaṅ aṣṭaśiva| tar pacala| viśeṣa ya||
   etat paramanirbāṇam|
  etat kevalaśāntikam|
  paramātmā mahādevam|
  parameśvarasaṁjñakam||[1.20]
 
 [1.22]ikaṅ pada maṅkana| ya paramanirbāṇa| ya kaivalyapada| ya paramātmā| ya mahādeva| ya parameśvara ṅaranira||
  śivaṁ paraṁ brahma muniḥ|
 prototam ākhya-tal labhet|
  dhyātvā mahāprayatnena|
  hṛdante ca lalāṭake||[1.21]
 
 [1.23]hana ta śivapada| ṅa| paraṁ brahma| ṅa| ya tāṅәnaṅәnәn saṅ viku| makakaraṇaṅ manahnira| pinaṅguhnira pva ya| ṅkā ri tumpukniṅ hati| yatnā ta sira||
   mūrdhini-m-evāpi muniḥ|
  praviśet śivam uttamam|
  praṇaṣṭa-kramate vīra|
  yatnataḥ sampratiṣṭhati||[1.22]
 
 [1.24]ṅkāna ry uṅgulnirāṅәnaṅәnәnira ya| māti pvekā saṅ viku| mantuk ta sira ri pada bhaṭāra śiva| sayojya ta sira lāvan bhaṭāra śiva| makanimittaṅ yatnanira| maṅkana vuvusaṅkv i kitaṅ vīra||
  vidhmātāruṇatāmrabham |
  padmarāgasamaprabham|
 vahnīnāṁ teja-bāhūnām|
  antare manaso ’ntare||
  pradīptādityasaṅkāśaḥ|
  jyotijvalitapiṅgalam|
  mānasaiva vijānīyāt|
  viśvadevaṁ hṛdiṣṭhitam||[1.23]
 
 [1.25]hana ta padābāṅ| kadi tambagenapi lvirnya| paḍa tejanya lāvan maṇi padmarāga| kady āditya vāhu mәtu| mvaṅ kadi tejaniṅ apuy| viśvadeva hyaṅnya| muṅgvī hati| aghora vīja ṅkāna|| oṁ aṁ namaḥ| ya ta kavruhana saṅ viku| riṅ ākāśa| ry antaraniṅ manah| makakāraṇaṅ manahnira||
   tadantari trivarṇa-syāt|
  mahendradhanusannibham|
 mātrapañcaka-tadvījam|
  evan tatpuruṣottamam||[1.24]
 
 [1.26]hana ta trivarṇa| bāṅ| putih| hirәṅ| tatpuruṣa\ vīja ṅkāna| muṅgu ri hati| kadi vaṅkava lvirnya| mahirәṅ| mabāṅ| maputih| pañcatanmātra\ buddhi| ya ta makapada tatpuruṣa| vīja ṅkāna| oṁ taṁ namaḥ||
   sa evaṁ prāṇa uktaiva|
  dehināṁ brahmamantrataḥ|
  asitavarṇa-m-ity uktam|
  nīlāñjanasamaprabham||[1.25]
 
 [1.27]ikā ta vinarahakәnku| ya prāṇaniṅ sarva māvak| ya brahmamantra| mvaṅ hana ta varṇa mahirәṅ| vaiṣṇavī vīja ṅkāna| oṁ saṁ namaḥ| paḍa lāvan nīlāñjana tejanya||
   tadante parisaṁsṛṣṭaḥ|
 viṣṇu-v-avyakta-m-ucyate|
  tasyāntare prabhāmātram|
  sūryāyutasamaprabham||[1.26]
 
 [1.28]ikaṅ abyakta viṣṇu ya| mijil saṅke vitniṅ hati| ri tәṅahniṅ hati| hana ta prabhā paḍa lāvan sūrya sāyuta tejanya| bāmadeva vīja ṅkāna|| oṁ bāṁ namaḥ||
   puruṣo vai mahābrahma|
  mahādyutī-r-anopamaḥ|
  sphaṭikasya mahāsūkṣmaḥ|
  īśvaravījasaṁjñakaḥ||[1.27]
 
 [1.29]saṅ hyaṅ brahma| ātmā sira| atiśaya kvehniṅ tejanira| paḍa sira lāvan tejaniṅ maṇik sphaṭika| brāhmī vīja ṅkāna|| oṁ īṁ namaḥ| mahāsūkṣma sira| sira īśvara| ṅa||
   paraṁ brahma mahāsūkṣmam|
  śāntaṁ paramanirmalam|
  ’vayavamātra saṁnyasya|
 aṅguṣṭhaparimāṇataḥ||[1.28]
 
 [1.30]hana ta parambrahma| ātmā sira| ṅa| sira mahāsūkṣma| śāntas paramanirmala sira| sāvayava pramāṇa saṅkeṅ aṅguṣṭha||\ledpb
   tatra śūnyam sadājñeyam|
  śivanirmalasaṁjñikam|
  tathākṣarasamārabdham|
  nirakṣaram anāmayam||[1.29]
 
 [1.31]lvirniṅ pada ṅkeṅ śarīra| atyantevәhniṅ kakavruhanya| malilaṅ ta ya| tar pakahilaṅan ginave deniṅ akṣara| ndān kagṛhītanya nirakṣara ya| apan kasurudan sukhaduhkha|| 
  dvividhaś ca mahādevaḥ|
 jñātavyaḥ munisattamaiḥ|
  śāntaśūnyam anaupamyam|
  mokṣaṁ śivapadam brajet||[1.30]
 
 [1.32]sira ta bhaṭāra mahādeva| sira kavruhana de saṅ viku| samaṅkana vuvusani ṅhulun i kitaṅ vīra| viśeṣāṅaṅәnaṅәn pva sira| mantuk ta sira riṅ śivapada| lvirnya| śūnya śānta| tan papaḍa riṅ viśeṣa| ya kamokṣan| ṅa||
   dine dine mahāyogī|
 svātmānam upapadyate|
 sarvapāpāni dehe ’smin|
  dahet kāṣṭham ivānalaḥ||[1.31]
 
 [1.33]deyānira saṅ yogīśvara| patәmvakna jugāvaknira lāvan bhaṭāra | sārisāri maṅkana pva sira| ginәsәṅanira ta pāpanira kabeh| ṅkāne śarīranira| kady aṅgāniṅ apuy maṅgәsәṅi kayukayu||
   yadi pāpasahasrāṇi|
  kāṣṭham ivāgninā dahet|
 svadehaiśvaryam āgacchet|
  vrajen mokṣaṁ śivātmakam||[1.32]
 
 [1.34]saṅ yogīśvara sira tumunvīrikaṅ pāpa sevu| kāṅkәn kayu\ ikā| makakaraṇaṅ jñāna viśeṣa| yāṅkәn apuya| tәlas pva sirān tumunvīriya| kapaṅguh taṅ kaiśvaryan denira| tar paśeṣa pva denira| kapaṅguh taṅ kamokṣan ginavayakәn| lvirnira||
   aiśvaryavṛddhim ādhikyam|
  sarvabhūtavaśaṅkaram|
 labhyate munir atyantam|
  mokṣam paramadurlabham||[1.33]
 
 [1.35]pinaṅguh saṅ viku ikaṅ kaiśvaryan| vṛddhi ya| viśeṣa kumavaśākәn sarvabhūta gavayanya| yātyanta kamokṣan| ṅa| atiśaya riṅ mevәh||
 [1.36] iti bhuvanasāṁnidhyanāmaśāstram| brahmarahasyam prathamaḥ paṭalaḥ  
  
chapter 2: 
 
Brahmarahasyaṁ, Dvitīyaḥ Paṭalaḥ   bhūr bhuvaḥ svaḥ iti tattvam|
  bhautikaṁ bhuvanatrayam|
  raktavarṇam aghoran tat|
 nābhyān nyāset manīṣibhiḥ||[2.1]
 
 [2.1]nihan taṅ tribhuvana| ṅa| bhūr bhuvaḥ svaḥ| indraloka| ṅa| vinarahakәn de bhaṭāra| rakta varṇanira| aghora vījanira| ikā taṅ aghora| ya ta nyāsakna saṅ paṇḍita riṅ pusәr| oṁ aṁ namaḥ|| 
   brahmāprajāpatisthānam|
  gāyatrīsaṁsthitam bhavet|
  trivarṇa-triguṇaṁ jñeyam|
 jaṭhari saṁnyaset vudhaḥ||[2.2]
 
 [2.2]i ruhurnikā| hana ta pada mahāloka| ṅa| uṅgvan saṅ dakṣa prajāpati| gāyatrī vīja ṅkāna| ikaṅ gāyatrī tiga varṇanya| bāṅ| putih| hirәṅ| ya triguṇa| ṅa| sattva| rajah| tamah| kavruhana ikā| ya ta nyāsakna saṅ paṇḍita riṅ vtәṅ| oṁ taṁ namaḥ|| 
  pañcaśuddhā vicaryante|
  vaiṣṇavī vīja-sambhavet|
  nīlāñjanaprabhātulyam|
  hṛdisthaṁ saṁnyaset vudhaḥ||[2.3]
 
 [2.3]i ruhurnikā| hana ta pada janaloka| ṅa| uṅgvan saṅ hyaṅ viṣṇu| kinahanan ta ya deniṅ pañcaśuddha| lvirnya| avidyā| svabhāva| prakṛti| pradhāna| abyakta| nahan taṅ viṣṇubheda| lima kvehnya| ātmā ya| vaiṣṇavī vija ṅkāna| mahirәṅ kadi nīlāñjana tejanya| ya ta nyāsakna saṅ paṇḍita riṅ hati| oṁ saṁ namaḥ|| 
   naiva jñeyam akartavyam|
  prabhāmātram atīndriyam|
 akarmatvān mahāprabham|
 pauruṣo vakṣasi sthitam||[2.4]
 
  [2.4]i ruhurnikā| hana ta pada tapoloka| ṅa| uṅgvan saṅ hyaṅ brahmā| bāmadeva vīja ṅkāna| antarātmā kojaranya| prabhāmātra lvirnya| tan kinavruhan deniṅ indriya| tan pagave| tan ginave| uṅgvan saṅ puruṣa ya| ya ta nyāsakna saṅ paṇḍita riṅ dhadha| oṁ bāṁ namaḥ|| 
   satyalokan tathā rudraḥ|
  brahma jīvam anādhikam|
  aiśvaryaṁ svaccha-paramam|
  kaṇṭhamūle nyased vudhaḥ||[2.5]
 
 [2.5]i ruhurnikā| hana ta pada satyaloka| ṅa| uṅgvan saṅ hyaṅ rudra| īśāna vīja ṅkāna| paramātmā ya| viśeṣa ya| ya brahmamantrapada| ya jīva anadhika| ya kaiśvaryan| ṅa| malilaṅ lvirnya| ya ta nyāsakna saṅ paṇḍita ri vitniṅ gulu| oṁ iṁ namaḥ|| 
  akāran nirmalaṁ śūnyam|
  śivaṁ param anāmayam|
  ’vyaktaṁ sarveṣu bhūteṣu|
  kaṇṭhe śivapuran nyaset||[2.6]
 
 [2.6]i ruhurnikā| hana ta pada śivapura| ṅa| uṅgvan bhaṭāra śiva| akāra vīja ṅkāna| nirātmā kojaranira| alilaṅ śūnya| ya śiva ṅaranira| viśeṣa ya| kasurudan sukhaduhkha| vyāpaka riṅ sarvabhūta| ya ta nyāsakna saṅ paṇḍita riṅ gulu| oṁ aṁ namaḥ|| 
   atyantanirmalañ chūnyam|
  dhruvaṁ śivataran tathā|
 tālukānte nirānandam|
  ukāraṁ sannidhāpayet||[2.7]
 
 [2.7]i ruhurnikā| hana ta pada uṅgvan bhaṭāra śivatara| ukāra vīja ṅkāna| atyanta nirmala śūnya| nitya viśeṣa ya| tan kәneṅ sukhaduhkha| ya ta nyāsakna saṅ paṇḍita riṅ laklakan| oṁ uṁ namaḥ|| 
  paramātyantam atulam āthulam|
  niścalañ ca nirāmayam|
  śivatamo makāraś ca|
  bhrūmadhye sannidhāpayet||[2.8]
 
 [2.8]i ruhurnikā| hana ta pada uṅgvan bhaṭāra śivatama| makāra vīja ṅkāna| viśeṣa ya| atyanta tañ cala| tan hanaṅ hyun iriya| tan hanaṅ sukhaduhkha| ya ta nyāsakna saṅ paṇḍita ri sәlāniṅ halis| oṁ maṁ namaḥ|| 
  acintya-manasāgrāhyam|
  śivaṅ kaivalyam ādhikam|
  anādimadhyamāntaś ca|
  lalāṭānte niyojayet||[2.9]
 
  [2.9]i ruhurnikā| hana ta pada kaivalya| ṅa| uṅgvan bhaṭāra paramaśiva| tan pādi| tan pamadhya| tan pānta| tan kavәnaṅ inaṅәnaṅәn iṅ manah| mvaṅ buddhi| oṁkāra vīja ṅkāna| ya ta nyāsakna saṅ paṇḍita riṅ rahi| oṁ oṁ namaḥ|| 
   niṣkalañ ca nirapekṣam|
  kaivalyam paramañ chivam|
  agarbhajanmamaraṇam|
  lalāṭopari saṁnyaset||[2.10]
 
 [2.10]i ruhurnikā| hana ta pada paramakaivalya| ṅa| uṅgvan bhaṭāra paramaśiva| kālih lāvan bhaṭāra sadāśiva| oṁkāra vīja ṅkāna| tan kәneṅ garbhajanmamaraṇa| ya ta nyāsakna saṅ paṇḍita riṅ hulunira| oṁ oṁ namaḥ|| 
  sūkṣmam atyanta-paramam|
 padaṁ viśvanyasottamam|
 śivam anādimadhyāntam|
  kapālābhyantare sthitam||[2.11]
 
 [2.11]i ruhurnikā| hana ta pada vinarahakәn| uṅgvan bhaṭāra atyantasūkṣma| oṅkāra vīja ṅkāna| sadā hananya| tan hana adimadhyānta ṅkāna| ya ta nyāsakna saṅ paṇḍita riṅ jro kāpāla| oṁ oṁ namaḥ|| 
  śivaṁ nirbāṇa-śuddhan tam|
  kapālavivare sthitam|
  kapālāntātivikṣepam|
  paran nirbāṇam acyutam||[2.12]
 
 [2.12]i ruhurnikā| hana ta pada uṅgvan bhaṭāra nirbāṇaśiva| oṅkāra vīja ṅkāna| ya sinaṅguh vikṣepa| ya ta nyāsakna saṅ paṇḍita riṅ lyaṅiṅ kapāla| oṁ oṁ namaḥ|| 
   śivaṁ paramanirbāṇam|
 śūnyāśūnyātiśūnyakam|
  śivadvāran nyaset vīra|
  oṁkāraṁ sannidhāpayet||[2.13]
 
 [2.13]i ruhurnikā| hana ta pada uṅgvan bhaṭāra paramanirbāṇaśiva| oṅkāra vīja ṅkāna| ya ta nyāsakna saṅ paṇḍita riṅ vunvunan|\ oṁ oṁ namaḥ| nāhan ta liṅ bhaṭāra| mujarakәn ikaṅ pada|| 
 [2.14]yat tat| na rūpam| na varṇam| na rasam| na gandham| na śabdam| na sparśam| anāmayam| acintyam| anādimadhyāntam| amitam| asaṅkīrṇam| agātram| aracanam| advitīyam| acalitam| aliṅgakam| acyutam| akṣayam| nirgatam| aspṛham| agarbhajanmamaraṇam| na rogam| na śokam| na vedanam| na malam| na saṅsāram| na kālam| anākāśam| asambatsarartumāsāhorātram| asandhyāṅśam| na muhūrtam| na velakaṣṭham| nottarāyanam| na dakṣiṇāyanam| na vaiṣuvam| animeṣam| śāntam|  puruṣo| asandhi| virahitam| śūnyam| dhruvam| param| satyam| †vidhitāṁ| na†| śūnyātiśūnyam| svaccham| kaivalyam| nirāśrayam| śivam| mokṣam| niraśraddham| na vikalpam| na kalpam| nirbāṇam| paraṁ brahma| nirākāram| na bhayam| amṛtam| etad brahmapadam| sa eṣa devaḥ| saḥ paramārthaḥ| saḥ parameśvaraḥ| saḥ paramātmā| saḥ śreṣṭhaḥ| vigatendriyaḥ| tad brahmāntam| mokṣam| aniruddham| nirāmayam| paraṁ nirbāṇam| nirvikāram| amaryādam| paraṁ padam| anāśravam| eṣa eva mahādevaḥ| vyāpīyam| sūkṣmīyam| māhīyam| varīyam| vitanuḥ| atīndriyaḥ| hitasadāmṛtaḥ| śuddhaḥ| niṣkalaḥ| śāśvataḥ| sa eva| mātā| pitā| bandhuḥ| svajanaḥ| mitraḥ| guruḥ| devaḥ| mahārdhikaḥ| mahādeva iti|| 
 [2.15]na rūpam| tan parūpa sira| na varṇam| tan pavarṇa sira| na rasam| tan parasa sira| na gandham| tar pagandha sira| na śabdam| tan paśabda sira| asparśam| tan kasparśa sira| anāmayam| tar kәneṅ lara sira| acintyam| tar kәneṅ hiḍәp| anādimadhyāntam| tan ādi| tan madhya| tan anta| amitam| tan pahīṅan| asaṅkīrṇam| tan parok| agātram| tar pavāk| aracanam| tan karakәtan iṅ rūpavarṇa| advitīyam| tan hana lumәvihana saṅke sirān maviśeṣa| acalitam| tañ cāla| aliṅgakam| tan hana liṅgeriya| acyutam| tar pakasurudan| akṣayam| tan palvaṅ| nirgatam| tar pagati| aspṛham| tar pahyun| agarbhajanmamaraṇam| tar kәna riṅ garbhajanmamaraṇa| arogam| tan hana lara ri sira| aśokam| tar kәneṅ kiṅkiṅ| avedanam| tan paṅhidhәp lara| asaṅsāram| tan paṅhidhәp saṅsāra| nirmalam| tan pamala| na kālam| tan pakāla| nākāśam| tan pākāśa| na saṁvatsarartumāsāhorātram| tan patahun| tan parәtu| tan pavulan| tan parahinavәṅi| asandhyāṅśam| tan pasandhyāṅśa| na muhūrtam| tan pamuhūrta| na velakaṣṭham| tan pavelakaṣṭha| nottarāyanam| tan pottarāyana| na dakṣiṇāyanam| tan padakṣiṇāyana| na vaiṣuvam| tan paviṣuvāyaṇa| animeṣam| tan hana kәḍap iriya| śāntam| śānta| †...† śūnyam| śūnya|| dhruvam| meṅәt| param| viśeṣa| satyam| tәpәt| †vītaṁ†| śūnyātiśūnyam| †...† svaccham| malilaṅ  | kaivalyam| kaivalya| nirāśrayam| tan pāśraya| śivam| ya śiva| ṅa| mokṣam| ya kamokṣan| niraśraddham| tar elik| †...† nirbāṇam| ya kamokṣan| paraṁ brahma| sira viśeṣaniṅ brahma| nirākāram| tan palvir| na bhayam| tar kәneṅ bhaya| amṛtam| tar kәneṅ pati| etaṁ brahmapadam | nāhan ta rūpanira brahmapada| ṅa| sa eṣa devaḥ| sira deva| saḥ paramārthaḥ| sira paramārtha| saḥ maheśvaraḥ| sira maheśvara| saḥ paramātmā| sira paramātmā| saḥ śreṣṭhaḥ| sira viśeṣa| vigatendriyaḥ| tan hanendriye sira| tad brahmāntam | sira brahmāntapada| mokṣam| sira kamokṣan| aniruddham| tar kәneṅ sukhaduhkha| nirāmayam| tar kәneṅ prihati| paran nirbāṇam| sira paramanirbāṇa| nirvikāram| sira tar kәneṅ vikāra| tan rәṅat kalīṅanira| amaryādam| param | viśeṣaniṅ viśeṣa| paraṁ padam| sira pada viśeṣa| anāśravam| tar ili| eṣa eva mahādevaḥ| sira mahādeva | ṅa| vyāpīyam| sira pәnuh iṅ rāt kabeh| sūkṣmīyam| sira viśeṣaniṅ halit| māhīyam| varīyam| sirātiśayaniṅ raya vastu| vitanuḥ| sira tan pāvak| atīndriyaḥ| sira lәvih iṅ tan katon| hitasadāmṛtaḥ| sira amṛta sadāsukha| śuddhaḥ| sira tan patalәtәh| niṣkalam| sira niṣkala| śāśvataḥ| sira nitya| sa eva mātā| sira ibu| sa eva pitā| sira bapa| saḥ vandhuḥ| sira kadaṅ| saḥ svajanaḥ| sira varga| saḥ mitraḥ| sira mitra| saḥ guruḥ| sira guru| saḥ devaḥ| sira deva| saḥ mahārdhikaḥ| sira mahārdhika|| sira saṅ maṅkana kramanira| mahādeva iti| sira bhaṭāra mahādeva| ṅa|| 
  tathā jñātvā mahādevaḥ|
  vyāpī sarvaśarīriṣu|
  akāśam iva kumbheṣu|
 vrajen mokṣam anāśrayam||[2.15]
 
 [2.16]sira saṅ yogī vruh ri bhaṭāra mahādeva| vyāpaka riṅ sarva māvak| kady aṅgāniṅ ākāśa| vyāpaka riṅ sarva māvak| maṅkana riṅ kumbha makveh| inandәlan iṅ vulan tuṅgal| maṅkanāsimpәn iṅ nora| ulihniṅ kabeh| taṅkәs viśeṣa irikaṅ ṣadvarga| sirāta mantuk riṅ kamokṣapadan| tar pahīṅan lәpasnira|| 
   aṣṭadeva-tathā sthāne|
 ekasthāne ca mānuṣe|
  pañcasthānam eva tiryak|
  śiva-m-eko ’dhitiṣṭhati||[2.16]
 
 [2.17]devata vvalu bhedanya| lvirnira| brahmā| prajāpati| mahendra| soma| gandharva| yakṣa| preta| piśāca| nāhan ta bhedanya| mānuṣa tuṅgal| ndañ caturjanma vilaṅnya| brāhmaṇa| kṣatriya| vaiśya| śūdra| nāhan taṅ caturjanma| ṅa| kunaṅ ikaṅ tiryak lima bhedanya| paśu| mṛga| pakṣi| sarisṛpa| sthāvara| nāhan bhedanya| de bhaṭāra śiva| sira ta eka viśeṣa umuṅgv iṅ rāt kabeh|| 
   śivas sarvagatas sūkṣmaḥ|
  bhūtānām antarikṣavat|
 acintyam manasāgrāhyam|
  naindriyam parigṛhyate||[2.17]
 
  [2.18]bhaṭāra śiva sira vyāpaka| sira sūkṣma tar kәneṅ aṅәnaṅәn| kady aṅgāniṅ ākāśa sira| tan kagṛhita deniṅ manah| mvaṅ indriya|| 
  kāṣṭhe kāṣṭhe yathā bahniḥ|
 sūkṣmatvān nopalabhyate|
  bhūte bhūte mahādevaḥ|
 sūkṣmatvān nopalabhyate ||[2.18]
 
  [2.19]saṅ hyaṅ apuy hanerikaṅ kayukayu| ndātan katon| makanimitta sūkṣmanira| yathā| kady aṅgāniṅ ākāśa| maṅkana ta bhaṭāra mahādeva| an hana riṅ sarva māvak| ndātar kapaṅguh sira| makanimittaṅ sūkṣmanira|| 
  araṇimanthanopāye|
  loke bhavati pāvakaḥ|
  jñānayogas tathopāye|
  dvayam eko maheśvaraḥ||[2.19]
 
 [2.20]inupāya pvekaṅ kayu| iṅusvan| umijil tekaṅ apuy| ṅkeṅ loka| samaṅkana ta bhaṭāreśvara| an kahiḍәp| makanimitta jñāna sira| yoga paṅupāyanta juga|| 
   jñātvā manasi devañ ca|
  nirmalaṁ sarvadehiṣu|
  pratyakṣam iva dīptāgnim|
  prāpnoti paramaṅ gatim||[2.20]
 
 [2.21]saṅ yogīśvara| umaṅәnaṅәn bhaṭāra| jñāne manahnira| lvirnya| nirmala pratyakṣa hana riṅ sarva māvak| kady aṅgāniṅ tejaniṅ apuy| dumilah rūpanira| hinaṅәnaṅәn saṅ yogīśvara pva bhaṭāra| mantuk ta sira riṅ kamokṣan|| 
 [2.22] iti brahmarahasyan nāma śāstram| dvitīyaḥ paṭalaḥ  
  
chapter 3: 
 
Brahmarahasyaṁ, Tṛtīyaḥ Paṭalaḥ   śivātma-nirmalo rudraḥ|
  kṣānto jīvo ’tiniṣkalaḥ|
  tataḥ puruṣa evāsīt|
 bhārūpo sakalaprabhuḥ||[3.1]
 
 [3.1]bhaṭāra rudra sātmaka lāvan bhaṭāra śiva| nirmala sira| sira atiniṣkala| saṅka ri bhaṭāra rudra| mijil ta saṅ puruṣa| brahmā katattvanira| kadi tejaniṅ āditya| sira ta prabhu|| 
    avyaktaṅ kṛṣṇam evāsīt|
  sūkṣma-nityam atīndriyaḥ|
  acintya-durlabho jñeyaḥ|
  tamobhūtam acetanam||[3.2]
 
 [3.2]saṅke saṅ puruṣa| mijil taṅ avyakta| viṣṇu tattvanira| nitya kahananira| tan kavәnaṅ ginrahya deniṅ indriya| tan kavәnaṅ inaṅәnaṅәn| mevәh kakavruhanira| tamobhūta sira| tan pacetana sira|| 
   avyakta-buddhir evāsīt|
 gaurī sāttvam ataḥ param|
  tatas tejas idam āsīt|
  raktavarṇa-rajomayam||[3.3]
 
 [3.3]saṅka riṅ avyakta| mijil taṅ buddhi| kuniṅ varṇanira| sattva pinakasvabhāvanira| viśeṣa sira| saṅka riṅ buddhi| mijil taṅ ahaṅkāra| bāṅ varṇanira| rajah pinakasvabhāvanikā|| 
   tatas taijasā evāsīt|
  kṛṣṇavarṇa-tamomayam|
 saṅkalpātmana evāsīt|
  cintātmaṅ gaṇasambhavam||[3.4]
 
 [3.4]saṅkeṅ ahaṅkāra| mijil taṅ pañcatanmātra| hirәṅ varṇanya| tamah pinakasvabhāvanya| sakiṅ pañcatanmātra| mijil taṅ manah| saṅkalpa gavenya| manaṅkalpa| ṅa| mamilaṅ māṅәnaṅәn svabhāvanya| nāhan dadinya| saṅkalpa| vikalpa|| 
  tata ākāśam evāsīt|
  vāhyaṁ śābdam alakṣaṇam|
 tato bāyur iti spārśam|
  śabdasparśaguṇātmakam||[3.5]
 
 [3.5]saṅkeṅ manah mәtuṅ ākāśa| vāhya ya| śabda guṇanya| saṅkeṅ ākāśa mәtuṅ bāyu| śabda sparśa guṇanya|| 
  bāyor agnis samudbhūtaḥ|
  śabdasparśavirūpavān|
 rasarūpaśabdasparśaḥ|
 tato vā salilātmakaḥ||[3.6]
 
 [3.6]saṅkeṅ bāyu| mәtuṅ agni| śabda sparśa rūpa guṇanya| saṅkeṅ agni| mәtuṅ apaḥ| śabda sparśa rūpa rasa guṇanya|| 
   śabdasparśavirūpākhyā|
  rasagandhavatī mahī|
  etad utpattināmedam|
  dvādaśākhyan tu pañcadhā||[3.7]
 
 [3.7]saṅka riṅ apah| mәtuṅ pṛthivī| śabda sparśa rūpa rasa gandha guṇanya| nāhan taṅ tattva rvavәlas kvehnya| rudra puruṣa| avyakta buddhi| ahaṅkāra pañcatanmātra| manah| ākāśa| bāyu| agni| apah| pṛthivī| nāhan ta lvirnikaṅ tattva| sa| ba| ta| a| i| vījanya||\ledpb 
   eteṣām abhiyogatve|
  jagaddeho ’bhijāyate|
  tatra tatrāsīn abhūtaḥ|
  sa eko śiva-tiṣṭhati||[3.8]
 
 [3.8]ikā ta kapasaṅanikaṅ tattva rudrādi| ya ta pinakaśarīraniṅ jagat kabeh| kunaṅ bhaṭāra śiva| sira ta vyāpaka riṅ rāt| sira viśeṣa| siromuṅguh riṅ tattva kabeh|| 
  pṛthivyāṁ śarva eko ’yam|
  salile bhava-saṁsmṛtaḥ|
  agnau paśupatir jñeyam|
 bāyau īśāna-m-eva ca||[3.9]
 
 [3.9]nihan vibhāga bhaṭāra muṅgv irikaṅ tattva kabeh| śarva ṅaranira yan umandәl iṅ pṛthivī| bhava ṅaranira yan umandәl iṅ toya| paśupati ṅaranira yan umandәl iṅ saṅ hyaṅ agni| īśāna ṅaranira yan umandәl iṅ bāyu|| 
   ākāśe bhagavān bhīmaḥ|
  mahādevo ’pi mānasi|
  tanmātrasthe ca ugro yaḥ|
  taijase rudra ucyate||[3.10]
 
 [3.10]bhīma ṅaranira yan haneṅ ākāśa| kinahanan ta sira deniṅ aṣṭaguṇa| mahādeva ṅaranira yan haneṅ manah| tan māvak| ugra ṅaranira yan haneṅ pañcatanmātra| rudra ṅaranira yan haneṅ teja| makāvak ahaṅkāra|| 
   buddhisthaḥ īśvaro jñeyaḥ|
 dhātāvyakto mahīṣṭhitaḥ|
  caitanye puruṣo brahma|
 kāraṇastho maheśvaraḥ||[3.11]
 
 [3.11]nihan kavruhakna| saṅ hyaṅ iśvara sira makasthānaṅ buddhi| saṅ hyaṅ brahmā sira abyakta| makasthānaṅ pṛthivī| saṅ hyaṅ puruṣa sira ta bhūtacaitanya| saṅ hyaṅ maheśvara sira ta pinakakāraṇanya kabeh| nāhan taṅ tattva rvavәlas| vinarahakәn saṅ paṇḍita| ri patuṅgaltuṅgalanya| ikaṅ tattva rvavәlas| ya tāṅәnaṅәnәnira| kapaṅguh taṅ kamokṣan denira| sayojya ta sira lāvan bhaṭāra śiva| tan pādi| tan pamadhya| tan pānta| sira ta bhaṭāra parameśvara| ṅa|| 
   kaṭhinaḥ sarvato bhūmiḥ|
  dravatvaṁ sarvato jalam|
  uṣṇatvaṁ sarvato bahniḥ|
  calatvaṁ sarvato ’nilaḥ||[3.12]
 
 [3.12]ikaṅ mākas riṅ śarīra| pṛthivī ikā| ikaṅ drava riṅ śarīra| apah ikā| ikaṅ apanas riṅ śarīra| agni ikā| ikaṅ molah riṅ śarīra| bāyu ikā|| 
   samīratvan tad ākāśam|
  saṅkalpam sarvato manaḥ|
  etat bhūtvā śarīrākhyam|
  bhautikā nābhir ucyate||[3.13]
 
 [3.13]lyaṅ iṅ śarīra kabeh| pinakahavaniṅ bāyu| ya ākāśabhūta| ṅa| ikaṅ manaṅkalpa riṅ śarīra| manah ikā| nāhan tattvaniṅ śarīraniṅ pañcamahābhūta inajarakәn| aghora vījanya| riṅ nābhisthāna| oṁ aṁ namaḥ|| 
   vījāṅkuran tu tanmātram|
 tejasthānābhimānataḥ|
  buddhir adhyavasānatvam|
 gauṇikā kukṣir ucyate||[3.14]
 
 [3.14]ikaṅ pañcatanmātra| takāra vījanya| ya pratisāraniṅ ahaṅkāra| ikaṅ maṅaku lvirnya  ahaṅkāra| ikaṅ buddhi mādhyavasāya gavenya| gauṇikā vījanya| riṅ udāristhāna| oṁ taṁ namaḥ|| 
  upanyāstaṁ tadāvyaktam|
  vaiṣṇavī hṛdi saṁsthitam|
 bhārūpam iti vikhyātam|
  caitanyam mānuṣaṁ padam||[3.15]
 
 [3.15]ikaṅ avyakta| ya pinakapradhāna| vaiṣṇavī vījanya| riṅ hatisthāna| oṁ saṁ namaḥ|| 
   puruṣam atikaivalyam|
  āditya iva bhāsvaraḥ|
  asaṅkṛto mahātejaḥ|
  pauruṣo vakṣasi sthitam||[3.16]
 
 [3.16]ikaṅ puruṣa ya atikaivalya| ṅa| kadi tejaniṅ āditya tejanya| pauruṣa vījanya| ri dhadhasthāna| oṁ baṅ namaḥ|| 
  jīvasya kāraṇaṁ śambhuḥ|
  niṣkalaṁ śivam akṣaram|
 brahmādiparameśāntam|
  śuddhaṁ sūkṣmam anāśravam||[3.17]
 
 [3.17]bhaṭāra śambhu sira kāraṇeṅ hurip| kunaṅ ikaṅ akṣara brahmā| sira niṣkala| malilaṅ sira| sira parameśvara| ṅa| śuddha sūkṣma| laṅgə̄ṅ sira| riṅ gulūn uṅgu| oṁ iṁ namaḥ|| 
   etat pañcapadaṁ proktam|
  bhuvanasya pramāṇataḥ|
  śarīrasya pramāṇatvam|
  tattvaṁ śarīriṇām brajet||[3.18]
 
 [3.18]nihan taṅ tattva pañcapada| ṅa| oṁ aṁ taṁ saṁ baṁ iṁ|| ya ta vyaktinya vinarahakәn tәkap saṅ paṇḍita| pinakaprāṇaniṅ bhuvana| kunaṅ saṅ vruh prāṇaniṅ śarīranira| sira ta mantuk riṅ bhaṭāra śiva|| 
  bhedanyāyan tu vaikṛte|
 tat tu vāhyeta saṅkīrṇam|
 viśvavījāṅkuraṁ sūkṣmam|
 rohate viṭapāṅkuraṁ||[3.19]
 
 [3.19]nihan ta vījaniṅ ambulu| atyanta lītnya| tātan hana bhedanya| bhedanikā| ṅa| ike vitnya| pāṅnya| rvānya| tan kinavruhan ikā kabeh| i vәkasan pva ya mәtu taṅ luṅgah| saṅke vījiniṅ ambulu| vinə̄rakәn iṅ haṅin|| 
 +saptadvīpaṁ samudrañ ca|
  mahāntaḥ saptaparvatāḥ|+[3.20]

 [3.20]hana ta loka| ṅa| saptadvīpa| saptasāgara| saptaparvata| i tәṅahniṅ sāgarān uṅgu|| 
   antadvīpaṁ samudraś ca|
  antaparvatasaṅgamaḥ|
  rasātalagatas saptaḥ|
  bhūḥlokam iti saṅjñikam||[3.21]
 
 [3.21]hana ta samudra ri tәṅahniṅ dvīpa| hana ta parvatasaṅgama ri tәṅah| hana ta pātāla pitu| ikā ta kabeh| bhūḥloka| ṅa|| 
   sūrya-candro tathā bhomaḥ|
  vudhaḥ suraguruḥ bhṛguḥ|
  śanaiścaras tathā rāhuḥ|
  dhūmaketus tathaiva ca||[3.22]
 
 [3.22]saṅ hyaṅ āditya| mvaṅ saṅ hyaṅ candra| hyaṅ aṅgāra| hyaṅ buddha| hyaṅ vṛhaspati| hyaṅ śukra| hyaṅ śanaiścara| hyaṅ rāhu| hyaṅ dhūmaketu|| 
   nakṣatramaṇḍalaṁ sarvam|
 tārāñ ca maṇḍalaṁ dhruvam|
  ākāśasthe iti sarve|
 antarikṣaṁ vidur vudhāḥ||[3.23]
 
 [3.23]nakṣatramaṇḍala| aśvinyādi| tārāmaṇḍala bhomādi| hyaṅ dhruva uṅgvāni saṅ bhṛgu ikā kabeh| yekā ākāśa| ṅa| ya bhuvahloka vih|| 
   daśendraś ca daśopendraḥ|
  mahendro daśa eva ca|
 trividhaṁ śakramaṇḍalam|
  te trayoktaṁ manīṣiṇā||[3.24]
 
 [3.24]saṅ hyaṅ daśendra| saṅ hyaṅ daśopendra| saṅ hyaṅ daśamahendra| nāhan taṅ śakramaṇḍala| tiga kvehnya| vinarahakәn saṅ paṇḍita|| 
   śakranāma pravakṣyāmi|
  saṅkṣepo bhṛgusattama|
  māyā kūṭāmitaś caiva|
  rātri nirmalam eva ca||[3.25]
 
 [3.25]kunaṅ nāmaniṅ śakramaṇḍala| ya ta pājaraknaṅkve kita| saṅkṣepanya deṅkun avarah ri kita bhṛgutanaya| hana ta dānava māya| ṅa| hana ta kūṭāmita| ṅa| hana ta rātri| ṅa| kapva nirmala ya|| 
   varavācya-te kaniṣṭham|
  vṛhaspāla-mahātapaḥ|
  sudarśanatapaś caiva|
  ye cānye divyabhoginaḥ||[3.26]
 
 [3.26]hana varavācya kaniṣṭha| ṅa| hana vṛhaspāla| ṅa| hana sudarśanatapa| ṅa| hana ta deva len saṅkerikā| divya bhoganya|| 
  śakramaṇḍalakaṁ sarvam|
 evamādyo purandaraḥ|
  tasya sahasrānekasya|
 nānābhogasamāśritāḥ||[3.27]
 
 [3.27]sira ta saṅ hyaṅ indra kabeh| nāhan tādinira| kapva mahyun irikaṅ asthāna| ya pinakoṅgvanira| anekasahasra kvehnira| kapva makveh bhoganira|| 
   airāvaṇo vimānasthaḥ|
 sahasrākṣamahārdhikaḥ|
  yad etat maṇḍalaṁ śakraḥ|
  bhautikān tu ’bhidhīyate||[3.28]
 
 [3.28]kapvāta sira manuṅgaṅ riṅ airāvaṇa| paḍa sevu matanira| paḍa mahārdhika| nāhan ta kramanira| indraloka ginave nuṅgvī ya|| bhautikā vījanya| oṁ aṁ namaḥ|| 
  ante sāraṁ pravakṣyāmi|
 prājāpatyaṅ guṇālayam|
  indralokaṁ parañ corddhvam|
 sthānaṁ svādhāraṇañ chubham||[3.29]
 
 [3.29]i vәkasan pva ya| varahaknaṅ loka kaprajāpatyan| ya sthānaniṅ triguṇa| sattva| rajah| tamah| ya tekā sthāna i ruhur indraloka| viśeṣa ya| ṣoḍaśavikāra haneriya| nirālambana ya|| 
   mānaso me ’dhidevataḥ |
  pañcatanmātra-jāyate|
  iṣṭhāniṣṭhābhisaṅkalpam|
  viṣayañ ca prati prati||[3.30]
 
 [3.30]saṅkeṅ pañcatanmātra| mәtu taṅ manah| i vәkasan sakala ya| saṅ hyaṅ mahādeva hyaṅnya| manaṅkalpa gavenya| mahyuṅ mvaṅ elik viṣayanya|| 
   śabdatanmātrato vyomaḥ|
  śrotaṁsaukhyam ajījanat|
 dhīśāstroktaṁ †dine† vākyam|
  śrotavyaṁ viṣayam prati||[3.31]
 
 [3.31]ikaṅ ākāśa| śabdatanmātra guṇanya| ya maveh śrotendriya| mvaṅ sukha| yuktyaniṅ marәṅə̄ viṣayanikā|| 
   sparśatanmātrato bāyuḥ|
 sa tvaksukham ajījanat|
 spṛṣṭavyam adhibhūtañ ca|
 ākāśam adhidevatam||[3.32]
 
  [3.32]ikaṅ bāyu sparśatanmātra guṇanya| ya gumave kulit mvaṅ sukhaniṅ sparśa| saṅ hyaṅ ākāśa hyaṅnya|| 
   rūpatanmātrato vahniḥ|
 cakṣuḥsukham ajījanat|
 tatra sūryādhidevataḥ|
  dṛṣṭavyābhiharam haret||[3.33]
 
  [3.33]ikaṅ bahni rūpatanmātra guṇanya| ya gumave mata mvaṅ sukha| saṅ hyaṅ āditya hyaṅnya| mulatanaṅ yukti viṣayanya|| 
   rasatanmātrataḥ toyam|
 jihvāsukham ajījanat|
  baruṇas tatra devataḥ|
  bhogam rāsavya-ṣaḍrasaḥ||[3.34]
 
 [3.34]ikaṅ apah| rasatanmātra guṇanya| ilat mvaṅ sukha ginavenya| baruṇa hyaṅnya| maṅrasani bhoga viṣayanya|| 
   gandhatanmātrato bhūmiḥ|
 ghrāṇasukham utpādayet|
  pṛthivī devataḥ tasya|
 ghrātavyam adhibhūtakam||[3.35]
 
 [3.35]ikaṅ lәmah gandhatanmātra guṇanya| ya gumaveṅ iruṅ mvaṅ sukha| saṅ hyaṅ pṛthivī hyaṅnya| maṅambuṅ viṣayanya|| 
   buddhīndriyāni pañcamyām|
  proktāni paramarṣiṇā|
  karmendriyāni pañcaite|
  pravakṣyāmy anupūrvaśaḥ||[3.36]
 
 [3.36]ikā taṅ buddhīndriya| vinarahakәn bhaṭāra kapila| an lima lvirnya| ndya ta nihan| śrota| tvak| cakṣuh| jihvā| ghrāṇa| ya buddhīndriya| ṅa| kunaṅ ikaṅ karmendriya| lima kvehnya| ya ta varahaknaṅkv i kita|| 
   pañcabuddhīndriyāny evam|
 sāttvikānte vijāyate|
 tamorajaḥmayo veda|
  pañcakarmendriyāni vai||[3.37]
 
 [3.37]ndah sakveh ta kita kabeh| kavruhananta tekaṅ pañcabuddhīndriya| sattva svabhāvanya| kunaṅ ikaṅ karmendriya| tamah mvaṅ rajah svabhāvanya|| 
   vacanaṅ śabdatanmātram|
  īśvaro devataḥ smṛtaḥ|
 vaktavyam adhibhūtañ ca|
 devadevasya sambhavaḥ||[3.38]
 
  [3.38]ikaṅ vacana| ya śabdatanmātra ikā| pinakatәmahanya| muvusaknaṅ yukti viṣayanya| saṅ hyaṅ īśvara hyaṅnya|| 
   sparśatanmātrato jātaḥ|
 pāṇir indro ’dhidevataḥ|
 gṛhyamāno ’dhibhūtaś ca|
  bāyu devas sanātanaḥ||[3.39]
 
 [3.39]ikaṅ taṅan| sparśatanmātra gavenya| saṅ hyaṅ indra hyaṅnya| maṅalapalap viṣayanya| bāyu hyaṅnya vaneh|| 
   rūpatanmātrato pāyuḥ|
  maitrī devam adhikramam|
  utsargam adhibhūtañ ca|
  bahnirūpatvam ācaret||[3.40]
 
 [3.40]ikaṅ pāyu rūpatanmātra gavenya| saṅ hyaṅ maitrī hyaṅnya ṅkeṅ śarīra| maṅәntut aṅisiṅ viṣayanya| saṅ hyaṅ agni sirānarīra|| 
   rasatanmātrato vīra|
  prajāpatir athocyate|
 ānandātmā tathopasthaḥ|
  retamūtravisarjanaḥ||[3.41]
 
 [3.41]ikaṅ upastha rasatanmātra gavenya| saṅ hyaṅ prajāpati hyaṅnya ṅkeṅ śarīra| mamukti sukha viṣayanya| yā mәtvakәn reta mvaṅ mūtra| maṅkana ta vuvusaṅkv iri kitaṅ vīra|| 
   gandhatanmātrato pādau|
  gamanāgamanātmataḥ|
  viṣṇudevas tathobhāye |
  dhāraṇe pratipadyate ||[3.42]
 
 [3.42]ikaṅ suku kārva gandhatanmātra gavenya| lumaku maṅher viṣayanya| mamañcal| manaṇḍuṅ gavenya| ya ta dhāraṇәn de saṅ paṇḍita|| 
   buddhīndriyam pañcabhūtam|
 mahābhūtasukhaṁ bhavet|
  etatyuktañ śarīrākhyam|
 bhautikaṁ tv abhidhīyate||[3.43]
 
  [3.43]ikaṅ buddhīndriya lima kvehnya| pinakasukhanira saṅ hyaṅ pañcamahābhūta| nāhan taṅ tattva pinakaśarīraniṅ sarva māvak| inajarakәn aghora vījanya| liṅ saṅ paṇḍita| oṁ aṁ namaḥ|| 
   pṛthivī salilañ cāgniḥ|
  bāyur ākāśakam manaḥ|
  daśendriyāni vāhyāni|
 vikāras te ’pi ṣoḍaśaḥ||[3.44]
 
 [3.44]pṛthivī| apaḥ| teja| bāyu| ākāśa| manah| mvaṅ daśendriya| ri heṅ ikā kabeh| ya ṣoḍaśavikāra| ṅa|| 
  māṁsāsthisnāyupittañ  ca|
  keśaromanakhas tathā|
  hṛdayādyāś ca vai sarvam|
 pṛthivī pañcadhā smṛtaḥ||[3.45]
 
  [3.45]nihan vuvusaknaṅku vaneh| ikaṅ dagiṅ mvaṅ tahulan| hotot| rambut| vulu suku| mvaṅ kṛṣṇa| vuṅsilan| paruparu| pusuhpusuh| hati| limpa| ikā ta kabeh| kaharan pṛthivī ṅkeṅ avak| makādi kulit| kavruhana yan dadiniṅ pañcamahābhūta|| 
   rudhiramūtraretāni|
  svedaśleṣma āsyāsavaḥ|
  majjamedhañ ca pittādyāḥ|
  pañcadhā salilaṁ smṛtam||[3.46]
 
 [3.46]ikaṅ rāh| mūtra| ariṅәt| hidu| sumsum| hutәk| drava jātinya ikā kabeh| ya apah riṅ śarīra| dadi saṅkeṅ pañcamahābhūta ikā|| 
  mukhe mahād api yo ’gniḥ|
  gārhaspatyas tathodare|
  hṛdaye dakṣiṇāgniś ca|
 sambartaḥ pittake sthitam||[3.47]
 
  [3.47]saṅ hyaṅ mahadagni ri mukha| saṅ hyaṅ gārhaspatyagni ri vәtәṅ| saṅ hyaṅ dakṣiṇāgni ri hati| saṅ hyaṅ sambartakāgni riṅ ampru sirān uṅgu|| 
   pāyūpasthe śuci-r-iti|
 cākṣuṣāgnir ihocyate|
 agnis tu pañcadhā jñeyaḥ|
  śarīreṣu śarīrinām||[3.48]
 
  [3.48]saṅ hyaṅ śucyagni riṅ pāyūpasta| saṅ hyaṅ cākṣuṣāgni riṅ mata| nāhan ta krama saṅ hyaṅ agni pañcamahābhūta| muṅgv iṅ śarīra kājar iṅ aji|| 
  pañcās te bāyavo jñeyāḥ|
  jñātavyāḥ paṇḍitair api|
 prāṇo ’pānaḥ samānaś ca|
  udāna-byāna-m-eva ca||[3.49]
 
  [3.49]saṅ hyaṅ bāyu lima kvehnya| kavruhana de saṅ paṇḍita| lvirnya| prāṇa| apāna| samāna| udāna| byāna|| 
  bāyuḥ sarvaśarīre ’smin|
  ekātmā pañcadhāgatiḥ|
  mukhe prāṇo ’py adho ’pānaḥ|
 samāno hṛdi saṅsthitaḥ||[3.50]
 
 [3.50]ikaṅ bāyu muṅgv i śarīraniṅ dadi kabeh| tuṅgal| ya ta lima kvehnya| kramanya nihan| ikaṅ bāyu prāṇa riṅ mukha| ikaṅ apāna riṅ pāyu| ikaṅ samāna riṅ hati|| 
  udāno mastake\ jñeyaḥ|
  byāna-sarvāṅgasandhiṣu|[3.51]
 
 [3.51]udāna riṅ hulu| byāna riṅ sarvasandhiniṅ śarīra|| 
   śrote cakṣuḥ-mukhe tasmin|
  hṛdaye jaṭhare tathā|
  pāyūpasthe sthito sarvam|
 ākāśaḥ pañcadhā smṛtaḥ||[3.52]
 
 [3.52]kapə̄| mata| hiruṅ| hati| pāyu| upastha| tahulan| ikā ta kabeh| ākāśa ikā| pañcamahābhūta viśeṣa ya|| 
   ete pañca viśeṣayet|
  mahābhūtāni saṅjñakāḥ|
  ete sarvaśarīrākhyam|
 sādhibhūtādhidaivatam ||[3.53]
 
  [3.53]nāhan ta lvirnya| paḍa lima palenanya ya| pañcamahābhūta| ṅa| ikā ta kabeh| pinakāvakniṅ dadi kabeh| kinahanan deniṅ adhibhautikaduhkha| mvaṅ ikaṅ adhidaivikaduhka|| 
   eṣām eva vibhāgāni|
 kathayiṣyāmi tattvataḥ|
 yatra yatra samutpannam|
  tatra tatrādhigacchati||[3.54]
 
 [3.54]kunaṅ vibhāganya kabeh| nyan kramanyān pinasaṅakәn| savilaṅnya| saparanya|| 
   ghrāṇan tṛptyanti gandheṣu|
 pṛthvī tṛptyanti bhojanam|
 jihvā rase tu tṛptyanti|
  baruṇan tṛptyate sadā||[3.55]
 
 [3.55]ikaṅ iruṅ tṛpti ya riṅ gandha| hyaṅ pṛthivī sira sukha yan maṅkana|| ikaṅ hilat tṛpti ya riṅ surasaniṅ paṅan inum| apah pinakāvaknya| saṅ hyaṅ baruṇa sira sukha yan maṅkana| sadākāla sukha|| 
   cakṣuḥ tṛptyanti rūpeṣu|
  sūrya-tṛptiḥ ca nityasaḥ|
 tvac ca tṛptyanti vai sparśe|
  mārutaś cābhitṛptyate||[3.56]
 
 [3.56]ikaṅ mata tṛpti ya manon iṅ rūpa varṇa| saṅ hyaṅ āditya sukha sadā yan maṅkana|| ikaṅ kulit| tṛpti ya riṅ sparśa| saṅ hyaṅ bāyu sira sukha sadā yan maṅkana|| 
   śrotan tṛptyati śabdeṣu|
  bhīmaḥ tṛptyanti vai diśi|
  gamanāgamane pādaḥ|
  viṣṇur icchānti tṛptyate||[3.57]
 
 [3.57]ikaṅ taliṅa| tṛpti ya riṅ śabdātiśaya menak rinәṅə̄| tṛpti bhaṭāra bhīma riṅ daśadeśa yan maṅkana|| ikaṅ suku kālih| tṛpti ya riṅ lumaku lāvan maṅher| bhaṭāra viṣṇu icchā sira yan maṅkana|| 
   ānandaviṣaye tṛptiḥ|
  tatropasthaḥ prajāpatiḥ|
  utsargaviṣaye pāyuḥ|
  maitri-devo ’bhitṛptyati||[3.58]
 
 [3.58]ikaṅ upastha tṛpti ya riṅ ānandaviṣaya| yapvan ādi ṅkāna| saṅ hyaṅ prajāpati sira sukha sadā|| ikaṅ pāyu| tṛpti ya riṅ maṅәntut maṅisiṅ| saṅ hyaṅ maitri sira tṛpti yan maṅkana|| 
   grahaṇe viṣaye caiva|
  pāṇīndrāpy abhitṛptyate|
  vāk tṛptyanti svaviṣaye|
 vākye vaiśvānaro ’pi ca||[3.59]
 
 [3.59]ikaṅ taṅan tṛpti ya riṅ maṅalapalap| saṅ hyaṅ indra sukha sira yan maṅkana|| ikaṅ śabda tṛpti ya riṅ vākyaviṣaya| saṅ hyaṅ vaiśvānara sira sukha yan maṅkana|| 
   vāhyendriyāni sarvāṇi|
 mano tṛptyaṅ kathayāmi|
  saṅkalpaṇaiḥ mano vīra|
  somaṁ tṛptyanti nityaśaḥ||[3.60]
 
 [3.60]nahan taṅ vāhyendriya kabeh| maṅkana taṅ manah| aneka kramanya| nihan ta vuvusani ṅhulun ri kitaṅ vīra| ikaṅ manah tṛpti ya riṅ manaṅkalpa| saṅ hyaṅ soma tṛpti yan maṅkana|| 
  vibhāgatveva tanmātram|
  ugradevo ’bhitṛptyate|
 abhimāne ’py ahaṅkāraḥ|
  rudro tṛptyanti tadguṇam||[3.61]
 
 [3.61]ikaṅ pañcatanmātra| tṛpti ya riṅ mavibhāga| bhaṭāra ugra tṛpti yan maṅkana| ikaṅ ahaṅkāra tṛpti ya riṅ maṅaku| bhaṭāra rudra sira sukha yan maṅkana| makanimittaṅ guṇanira|| 
   buddhir adhyavasāyatve|
  īśvaro brahmasaṁjñakaḥ|
  abyaktan tadupādāne|
 viṣṇuḥ tṛptyadhiko bhavet||[3.62]
 
 [3.62]ikaṅ buddhi pva ya tṛpti riṅ mādhyavasāya| saṅ hyaṅ īśvara makavīja brahmamantra| sira tṛpti irikaṅ abyakta| tṛpti ya riṅ upādāna | saṅ hyaṅ viṣṇu sira gumave tṛpti yan maṅkana|| 
   cetanācetanaṁ tṛptyaḥ|
  puruṣo vā nigadyate|
 adhidevo mahādevaḥ|
  kāraṇatve ’bhitṛptyate||[3.63]
 
 [3.63]saṅ hyaṅ puruṣa sira tṛpti riṅ cetana mvaṅ acetana| saṅ hyaṅ brahmā sira sukha yan maṅkana| kunәṅ bhaṭāra mahādeva| sira ta sukha kāraṇatva|| 
   sve sve viṣayasannidhau|
  tāpayanti svadevatāḥ|
  viṣayeṣv api sarveṣu|
  svaśuddhe vāpi sarvataḥ||[3.64]
 
 [3.64]ikaṅ viśaya tan madoh riṅ avak svabhāvanya| ya ta gәsәṅana sahananya kabeh| i sәḍәṅnya gәsәṅ ikaṅ sarvaviṣaya| irikā ta yan inaran śarīraśuddhasvabhāva| ṅa| ya ta sinaṅguh makāvak devata kita yan maṅkana|| 
   he deva mahāsūkṣma ca|
 uktas tatrādhidevataḥ|
 sarvatattve svaviṣayam|
 śivadevo ’dhigacchati||[3.65]
 
 [3.65]nāhan ta kramanikaṅ tattva kabeh| kapva paḍa sukha riṅ svaviṣayanya| kunaṅ baṭāra śiva| sira viśeṣa| sira vyāpaka riṅ sarvadeva kabeh| lāvan viṣayanya| sira ta muṅgv iṅ sarvabhūta||
   romāni ṛṣayaś caiva|
  rudhirāṇi mahārṇavāḥ|
  maṅsāni pṛthivī jñeyā|
 sanadī snāyavaḥ smṛtaḥ||[3.66]
 
 [3.66]ikaṅ vulu ṛṣi hyaṅnya| ikaṅ rāh tasik hyaṅnya| ikaṅ hotot lvah hyaṅnya||
   asthīni parvato jñeyaḥ|
 vṛkkādya-himavān smṛtaḥ|
  antra-nāgas tu vijñeyaḥ|
 saptadvīpaśca māṅsakaḥ||[3.67]
 
 [3.67]ikaṅ tahulan gunuṅ hyaṅnya| ikaṅ vuṅsilan| ya ta himavān hyaṅnya| ikaṅ husus nāga hyaṅnya| ikaṅ dagiṅ saptadvīpa hyaṅnya| ya ta kavruhana hyaṅnya||
   pārśvadvayos tathā devaḥ|
  proktaḥ parvatasaṅgamaḥ|
  evaṁ pañcavidhā sarve|
  mahābhūtamayaṁ smṛtam||[3.68]
 
 [3.68]ikaṅ lambuṅ kālih| parvatasaṅgama hyaṅnya| vinarahakәn iṅ saṅ paṇḍita ikā kabeh| an pañcamahābhūtāvaknya| liṅ mahāmuni||
   teṣu sarveṣu sattveṣu|
  śiva eko ’dhitiṣṭhati|
  yadā tṛptyanti te sarve|
  śiva eko ’bhitṛptyate||[3.69]
 
 [3.69]kunәṅ bhaṭāra śiva| sira tṛptīrikaṅ satva kabeh| kaliṅanya| yan sukha ikā kabeh| bhaṭāra śiva tuṅgal sukha sira yan maṅkana||
   sarvasattve śarīrīṇām|
  śiva-jñātvādi-sarvataḥ|
  teṣu teṣu samiśraikam|
  tatkāraṇam iti smṛtam||[3.70]
 
 [3.70]mataṅyan maṅkana| āpan ikaṅ sattva kabeh liṅniṅ tattva| saṅkeṅ bhaṭāra śiva saṅkanya| sira pinakaśarīra tattvaniṅ sattva kabeh| āpan sira kāraṇaniṅ dadi kabeh| ya ta katuturana de saṅ vruh riṅ tattva||
   tattvaṁ tiṣṭhanti te sarve|
  tattvaṁ vāhyanti te punaḥ|
 yāvad utpatti-bhagavān|
  tattvaṁ tiṣṭhanti nityaśaḥ||[3.71]
 
 [3.71]sakvehnikaṅ tattva kabeh| muṅgv iṅ bhaṭāra śiva| i vәkasan mijil saṅke sira| apa mataṅyan maṅkana| ri denyan pakaśarīra bhaṭāra śiva| laṅgәṅ hananikaṅ sarvatattva||
   tattvāni saṅharet bhūyaḥ|
  līyante tattvake punaḥ|
  salilād ekatatsarve|
  dṛṣṭo ’pi vudvudaḥ yathā||[3.72]
 
 [3.72]maṅkana pva bhaṭāra śiva| irikaṅ tattva kabeh| ri vәkasan līna ri sira muvah| nihan dṛṣṭopamanya| kady aṅgāniṅ vәrәh makveh vijilnya tuṅgal ya sakeṅ vvay||
   tattvaṁ tiṣṭhanti te sarve|
  tattvaṁ līyati te punaḥ|
  evam aṣṭaguṇaiḥ rudraḥ|
  śivas sarvagato vibhuḥ||[3.73]
 
 [3.73]mijil pva yomuṅgv irikaṅ vvai saṅkanya| vәkasan līna ta ya rikaṅ vvay| kady aṅgānikā| iva maṅkana ta bhaṭāra rudra| sira ta kinahanan deniṅ aṣṭaguṇa| sira śiva| sira vyāpaka| sira vibhuh||
   yāvad rakṣati tatsarvam|
  tāvat tiṣṭhati nityaśaḥ|
  paścāt saṅharate bhūyaḥ|
  sarvatattve ’vagacchati||[3.74]
 
 [3.74]sira bhaṭāra rudra| ṅa| sira ta rumakṣa ikaṅ rāt kabeh| yāvat ri kālanirān paṅrakṣa| tāvat irikā ta ya hananya nitya| aṅlīnakәn pva sira vәkasan| umantuk ta ya kabeh ri sira juga||
   na jānāti yathā saṅgaḥ|
  svasthamūrtiḥ prakampitam|
  nṛtārthaṅ kurute rudraḥ|
 dṛṣṭo ’pīndrajalaṁ mayam||[3.75]
 
 [3.75]maṅkana ta bhaṭāra rudra| kady aṅgāniṅ parigәl| hinyasakәn ya riṅ sabhā| donya hyunya maṅigәl| ri huvusnyān maṅkana| pinintonakәnya taṅ māyā indrajāla| yathā paḍanikaṅ rāt kәneṅ viṣayasaṅga| tan vruh yan kәneṅ māyendrajāla hyaṅ rudra||
   evam aṣṭaguṇam ātmā|
  trayo kṛtvā na varjanam|
  brahmāviṣṇvīśvaraiḥ saha|
  eko eva trayībhavet||[3.76]
 
 [3.76]iva maṅkana ta saṅ hyaṅ ātmā| kinahanan iṅ aṣṭaguṇa sira| ginavenira tigāvaknira| brahmā viṣṇv īśvara| matūt sira katiga| nāhan paramārthanirān tiga||
  ātmā vā so ’ntarātmā ca|
  paramātma-nirātmakaḥ|
  ātmā caturvidhaḥ loke|
  eko eva caturthibhiḥ||[3.77]
 
  [3.77]nāhan ta bheda saṅ hyaṅ ātmā| ātmā| antarātmā| paramātmā| nirātmā| pāt bhedanya| irikaṅ loka| sira pat vibhāganya| ndan tuṅgal paramārthanira||
   ātmā viṣṇur iti jñeyaḥ|
  antarātma-pitāmahāḥ|
  paramātmā mahādevo|
  nirātmā śiva ucyate||[3.78]
 
 [3.78]saṅ hyaṅ viṣṇu sira ātmā| brahmā sira antarātmā| mahādeva sira paramātmā| bhaṭāra śiva sira nirātmā| ikaṅ †...† inajarakәn saṅ paṇḍita||
   brahmāsṛg jāyate lokam|
  viṣṇave pālako sthitam|
  rudratve saṅharaś caivam|
  trimūrtiḥ nāma eva ca||[3.79]
 
 [3.79]lvir bhaṭāra śiva magave jagat| brahmārūpa sirān panṛṣṭī jagat| viṣṇurūpa sirān paṅrakṣaṅ jagat| rudrarūpa sirān amralayakәn rāt| nāhan tāvaknirān tiga| bheda nāma||
   sarveṣām eva bhūtānām|
  viṣṇur ātmā manaḥsthitam|
  sarvadevamanosthānam|
  antarātma-pitāmahāḥ||[3.80]
 
 [3.80]bhaṭāra viṣṇu sira atmā| muṅgv iṅ manahniṅ rāt kabeh| ike bhaṭāra brahmā siromuṅguh ri manahniṅ devata kabeh||
  paramātmastho sūkṣmeṣu|
 paraṁstho parameśvaraḥ|
  durvijñeyas tu śūnyasthe|
  śiva-m-eva nirātmakaḥ||[3.81]
 
 [3.81]bhaṭāra parameśvara muṅgv iṅ deva sūkṣma| paramātmā sira| bhaṭāra śiva sira nirātmā| mevәh kasthānanira| āpan sūkṣma śūnya sira||
   māyāmātram idaṁ rūpam|
  jagatsthāvarajaṅgamam|
  śivātmā bhavate sarve|
 śivatattve pralīyate||[3.82]
 
 [3.82]ikaṅ jagat kabeh| sthāvarajaṅgamāvaknya| māyā svabhāvanya| rūpa bhaṭāra śiva sahananya| ikaṅ rāt kabeh| i vәkasan līna mare sira||
  yathotthaṁ mad iti sarvam|
 jagat tathā pralīyate|
  yathā sambhavate sarvam|
 tathā bhavati līyate||[3.83]
 
 [3.83]sakvehniṅ jagat kabeh| mijil saṅkeṅ bhaṭāra śiva ikā| līna riṅ bhaṭāra śiva ya||
 [3.84]  iti brahmarahasyan nāma śāstram| tṛtīyaḥ paṭalaḥ  
  
chapter 4: 
 
Brahmarahasyaṁ, Caturthaḥ Paṭalaḥ   bhū-līnaṁ salilaṅ gacchet|
  salilo vahnim āviśet|
 saḥ bahnir vāyau līyate |
  bāyur ākāśam āviśet||[4.1]
 
 [4.1]ikaṅ pṛthivī līna riṅ apah| apah līna riṅ agni| agni līna riṅ bāyu| bāyu līna riṅ ākāśa||
   ākāśan tu mano gacchet|
 bhautivījābhidhānakam|
  etat bhūtaśarīrākhyam|
 śarīraniṣṭha-r-ucyate||[4.2]
 
 [4.2]ākāśa līna riṅ manah| nāhan tattva nәm| ikāna gavenya| makasthānaṅ śarīra| inajarakәn bhautikā vījanya| oṁ aṁ namaḥ|| ike taṅ tattva| śarīraniṅ pañcamahābhūta| vinarahakәn saṅ paṇḍita|| 
   manas tanmātram āyatvam|
  tanmātran taijasaṅ gatam|
  taijasaḥ buddhim āyatvam|
  gauṇikaṁ sūkṣmadehakam||[4.3]
 
 [4.3]ikaṅ manah līna riṅ pañcatanmātra| pañcatanmātra līna riṅ ahaṅkara| ahaṅkāra līna riṅ buddhi| nāhan taṅ tattva sūkṣmāvaknya| gauṇikā vījanya| oṁ taṁ namaḥ|| 
   etan devaśarīrānām|
 sadasadātmalakṣaṇam|
  buddhir abyaktam āyatvam|
  tamodhikam atīndriyam||[4.4]
 
 [4.4]nāhan taṅ tattva| pinakaśarīraniṅ devata rakva| nihan lvirnya| ikaṅ buddhi līna ya riṅ abyakta| tamah pinakasvabhāvanya| mālit ta ya|| 
   acintyam atidurjñeyam|
  vaiṣṇavīvījam ucyate|
  abyaktaṁ puruṣaṅ gacchet|
 vyomanirmalasannibham||[4.5]
 
  [4.5]tar kavәnaṅ hinaṅәnaṅәn| kadi ākāśa nirmala| mevәh kakavruhanira| vaiṣṇavī vījanya| oṁ saṁ namaḥ| ikaṅ abyakta līna riṅ puruṣa| oṁ baṁ namaḥ| vīja ṅkāna|| 
   bhārūpaṁ śūnyam atyantam|
  brahma puruṣa-r-ucyate|
 puruṣa-paramaṅ gatvā|
  niṣkalaḥ prabhur ucyate||[4.6]
 
 [4.6]bhaṭāra brahmā sira puruṣa| ṅa| kady aṅgāniṅ ujvalaniṅ āditya rūpanira| atyanta śūnyanira| vinarahakәn saṅ paṇḍita| saṅ hyaṅ puruṣa| līna riṅ bhaṭāra śaṅkara| lvirira niṣkala|| 
   sajjīva-nirmalañ chūnyam|
 brahmeśānī nigadyate|
  etad uktam mayā vījam|
 jagatpralayakāraṇam||[4.7]
 
 [4.7]bhaṭāreśvara sira satjīva| sira nirmala| śūnya sira| brahmeśānī vījanira| oṁ iṁ namaḥ|| ikaṅ tattva vinarahakәnku| ya ta kāraṇaniṅ pralayaniṅ jagat| maṅkana liṅ bhaṭāra|| 
   etat jñātvā mahāyogī|
 prayāti paramaṁ padam|
  bhūr bhuvaḥ svaḥ iti khyātam|
  pradhānādi-nigadyate||[4.8]
 
 [4.8]kunaṅ saṅ yogīśvara| kumavruhi rikaṅ tattva| sira ta mantuk riṅ paramapada| hana ta tribhuvana| ṅa| śrota| tvak| cakṣuh| jihvā| ghrāṇa| vāk| sparśa| rūpa| rasa| gandha| pṛthivī| apah| teja| bāyu| ākāśa| manah| nāhan ta lvirnya| ri vәhaṅ-n uṅgu| gāyatrī vīja ṅkāna| vinarahakәnku| oṁ taṁ namaḥ| hana ta pañcaśuddha | ṅa| avidyā| svabhāva| pradhāna| prakṛti| abyakta| nāhan taṅ lima| vaiṣṇavī vījanya| oṁ saṁ namaḥ|| 
   naiva saṁjñaṁ paraṁ sthānam|
  pauruṣan vakṣam ucyate|
  nirmitaṁ paramānandam|
  brahmākṣaran nigadyate||[4.9]
 
 [4.9]hana sthāna viśeṣa| ya brahmākṣara| brahmā hyaṅnya| riṅ dhadhasthāna| pauruṣa vīja ṅkāna| oṁ baṁ namaḥ|| hana sthāna viśeṣa| brahmā vīja ṅkāna| brahmā paḍa hyaṅnya| brahmādhipati| ya muṅguh riṅ gulu| oṁ iṁ namaḥ|| 
  oṁkāram atyantapadam|
 ūrdhvātyūrdhvākṣaram param|
  teṣām ekācalaṁ śūnyam|
  śṛṇu sarvaṁ viśeṣataḥ||[4.10]
 
 [4.10]ikaṅ oṅkāra| atyantapada śūnya| maruhur saṅkeṅ īśānapada ya| viśeṣa ya| ikā ta kavruhana patuṅgaltuṅgalanikaṅ loka| ya ta varahaknaṅkva|| 
   bhūḥloke mānuṣo jñeyaḥ|
 bhuvaḥlokāntarīkṣakam|
  svaḥlokaṁ śakramaṇḍalam|
  trailokyam iti saṁjñikam||[4.11]
 
 [4.11]ikaṅ bhūḥloka uṅgvaniṅ mānuṣa ikā| ikaṅ bhuvaḥloka| ya ākāśa| ikaṅ svaḥloka| ya uṅgvan saṅ hyaṅ indra ikā| nāhan taṅ sinaṅguh tribhuvana| ṅa|| 
  prājāpatyaṁ mahālokam|
  janalokan tu vaiṣṇavam|
  tapolokam brahmapadam|
  satyalokan tu śaṅkaram||[4.12]
 
 [4.12]ikaṅ mahāloka| ya prajāpatiloka| ṅa| ikaṅ janaloka| ya viṣṇuloka| ṅa| ikaṅ tapoloka| ya brahmaloka| ṅa| ikaṅ satyaloka| ya śaṅkaraloka| ṅa|| 
   aṣṭaśivañ ca paramam|
  tad ekatattvam ācalam|
  śivam vā kāraṇacyutam|
  śūnyaṁ satyam anāśravam||[4.13]
 
 [4.13]hana ta sthāna viśeṣa| uṅkāra ya| tar pakasurudan| kunaṅ patuṅgaltuṅgalaniṅ aranira saṅ hyaṅ aṣṭaśiva| nihan ta byaktinya|| 
   śrutvā manasi yatnena|
 dhārayitvāpi te †manaḥ†|
  pṛthivy āpaḥ tathā vahniḥ|
  bāyur ākāśaka-m-manaḥ||[4.14]
 
 [4.14]varahaknaṅkva patuṅgaltuṅgalanira saṅ hyaṅ aṣṭaśiva| gәgə̄n ta ya ri manahta| yatnā ta kita| maṅkana ta saṅ paṇḍita kabeh| yatna ta sira riṅ manahnira| ndya ta ya nihan|| pṛthivī| apaḥ| teja| bāyu| ākāśa| manah|| 
   trailokyam evaikaprāṇaḥ|
  nānyakramāt samudbhavaḥ|
 bhūmyapo bhūr iti jñeyaḥ|
  bahnir bāyuḥ bhuvaḥ smṛtaḥ||[4.15]
 
 [4.15]nihan taṅ triloka vinarahakәn saṅ paṇḍita| vruh pva kite kavilaṅaniṅ loka| ikaṅ lәmah lāvan vvai| tinuṅgalakәn saṅ paṇḍita| ya bhūḥloka| ṅa| ikaṅ bahni lāvan bāyu| ya bhuvaḥloka| ṅa|| 
  ākāśaṁ manas evedam|
 svarlokam iti saṅjñikam|
 saptadvīpaṁ samudrañ ca|
 mahāntaḥ saptaparvatāḥ||[4.16]
 
  [4.16]ikaṅ ākāśa mvaṅ manah| ya svarloka| ṅa|| 
   evam abyaktakaṁ sūkṣmam|
  yathā cintyan na vidyate|
 tato bhūtam idaṁ sarve|
  jagat sthāvarajaṅgamam||[4.17]
 
 [4.17]yathāw| kady aṅgānikā| evaṁ| samaṅkana taṅ abyakta| sūkṣma svabhāvanya| tar inaṅәnaṅәn tәkerikā| mijil taṅ jagat kabeh saka riṅ abyakta| sthāvarajaṅgamāvaknya|| 
  candrakānto yathā vīra|
 candrajyotsnā ’bhisaṅgamet|
 tato ’ntaḥnisṛtaḥ toyam|
  vitatvānekabhogadā||[4.18]
 
 [4.18]nihan upodghātakna vaneh| ikanaṅ vvai mijil sakeṅ maṇi candrakānta| makanimitta kasaṅgamanya deniṅ tejaniṅ vulan| i vәkasan akveh ta hilīnya riṅ lәmah|| 
   tadvad avyaktam atyantam|
  puruṣenābhisaṅgamet|
  māyā buddhyādipṛthvyantam|
  sūkṣmam bhavati tattvadā||[4.19]
 
 [4.19]tadvat samaṅkana tekaṅ abyakta| atyanta ya riṅ sūkṣma| masaṅgama pva lāvan saṅ puruṣa| mijil taṅ tattva| buddhyādi| pṛthivyanta| mәtu saṅkeṅ abyakta|| 
   sattvaṁ rajas tamaś caiva|
 traiguṇyam iti saṅjñakam|
  teṣān tu viparītena|
  jagad abyaktako bhavet||[4.20]
 
 [4.20]sattva| rajah| tamah| yekā triguṇa| ṅa| viparītaniṅ guṇa| ya ta hetuniṅ jagat an vәtu saka riṅ abyakta| viparīta ṅaranya| yan sattva utkaṭa| dadi mānuṣa| yan tamaḥ utkaṭa| dadi tiryak tikā| nāhan ta kramanya|| 
   viparyāyaḥ pañcavidham|
 aṣṭāviṅśatiśaktayaḥ|
  tuṣṭiś ca navadhā jñeyaḥ|
 aṣṭadhā siddhir eva ca||[4.21]
 
 [4.21]hana pañcaviparyāya| ṅa| hana aṣṭāviṅśatiśakti| ṅa| hana navatuṣṭi| ṅa| hana aṣṭasiddhi| ṅa|| 
   karmayonis tu pañcaite|
  pañcatapāni dehinām|
  ṣaṣṭī tattvam idan tantre|
  kapilasya mahārṣiṇaḥ||[4.22]
 
 [4.22]hana karmayoni| lima kvehnya| hana pañcatapa| lima kvehnya| nāhan taṅ tattva limaṅ puluh| pinakāji bhagavān kapila| ukta sāra|| 
   prakṛteḥ buddhir utpannam|
 brahmā tatrādhidevataḥ|
  darśanyam abhibhūtañ ca|
  tat sattvaṁ samprakāśyate||[4.23]
 
  [4.23]saṅka riṅ prakṛti| mәtu taṅ buddhi| brahmā hyaṅnya| vihikan viṣayanya| ikaṅ sattva yāmintonakәn ya|| 
  ahaṅkārotpannaṁ buddheḥ|
 rudras tatrādhidevataḥ|
  abhimāno ’dhibhūtaś ca|
  yāvad rajas tu raudrakam||[4.24]
 
  [4.24]saṅka riṅ buddhi| mәtu taṅ ahaṅkāra| ikaṅ ambәk tan aṅgā sora| saṅ hyaṅ rudra hyaṅnya| maṅaku viṣayanya| ya rajah| ṅa| ikā|| 
   pañcāṅgañ caiva mātrāni|
  ugras tatrādhidevataḥ|
  vibhājyam adhibhūtañ ca|
 śivatvan te prakīrtitaḥ||[4.25]
 
 [4.25]saṅka riṅ ahaṅkāra| mәtu taṅ pañcatanmātra| saṅ hyaṅ ugra devatanya| sira kāraṇaniṅ pañcamahābhūta|| svecchātanmātrapañcadhā| ikaṅ tanmātra lima kvehnyāsiṅ sakahyunya|| 
   marīci-kaśyapaś caiva|
  viśvāmitro vaśiṣṭhataḥ|
  bhṛguś cāṅgirasaś caiva|
  jamadagnis tathaiva ca||[4.26]
 
 [4.26]nihan lvirnikā saṅ prajāpati| bhagavān marīci| kaśyapa| viśvāmitra| vaśiṣṭha| bhṛgu| aṅgirasa| jamadagni|| 
   dakṣaprajāpatiputraḥ|
 evamādyāḥ caturdaśaḥ|
  caturmukhaś caturhastaḥ|
  koṭyārkaḥ sādṛśaḥ prabhāḥ||[4.27]
 
 [4.27]sira ta kabeh| anak bhagavān prajāpati dakṣa mahārṣi| nāhan ādinya patbәlas kvehnya| paḍapaḍa riṅ kasiddhyanira| kapva paḍa caturmukha| caturbhuja sira| paḍa lāvan prabhāvaniṅ āditya sakoṭi|| 
  anantakoṭisahasraḥ |
  mahālokanivāsinaḥ|
  traiguṇyaṁniratas sarve|
 traiguṇyasamuparjitaḥ||[4.28]
 
 [4.28]sira ta muṅgv iṅ mahāloka| anantakoṭisahasra kvehnira| paḍa mahyun iṅ triguṇa| utpādakānugrahabhogātah sira| ya traiguṇya| ṅa| paḍa gumave sattva| rajah| tamah|| 
   gauṇikā mantram ity uktaḥ|
 traiguṇyañ ca nigadyate|
 vaiṣṇavaṁ paramasthānam|
  pañcavarga-prakīrtitaḥ||[4.29]
 
 [4.29]gauṇikā mantra ṅkāna| ya uṅgvaniṅ sattva rajah tamah| nāhan ta kramanyān vinarahakәnku| oṁ taṁ namaḥ|| hana sthāna uṅgvan saṅ hyaṅ viṣṇu| viśeṣa ya| ya pañcavarga| ṅa| vinarahakәn saṅ paṇḍita|| 
   avidyā ca svabhāvaś ca|
  pradhāna-prakṛtis tathā|
  abyakta-paramaṁ sūkṣmam|
  vaiṣṇava-pañca saṁjñikam||[4.30]
 
 [4.30]nihan taṅ sinaṅguh pañcavarga| ṅa| bheda saṅ hyaṅ viṣṇu| avidyā| svabhāva| pradhāna| prakṛti| abyakta| nāhan taṅ viṣṇu lima bhedanya| viśeṣa ya| sūkṣma ya| vaiṣṇavī vījanya| oṁ saṁ namaḥ|| 
  na kiñcid api niṣkalam|
 viṣṇulokan nigadyate|
 caturvaktraś caturhastaḥ|
 caturyugavidhāraṇaḥ||[4.31]
 
 [4.31]ikā taṅ pada| tan hana len saṅkeṅ sakaleriya| ya sinaṅguh viṣṇuloka| ṅa| lvirikaṅ devata hana ṅkāna| paḍa caturmukha| mvaṅ caturbhuja| sira gumave caturyuga|| 
   pītavastramahāsūkṣmaḥ|
  khaḍgacakragadādharaḥ|
  vṛhadaśvaś śrīsampannaḥ|
 nānāyudhadharaḥ sadā||[4.32]
 
 [4.32]paḍa madodot kuniṅ| pinәnuhaniṅ śrī| paḍa mahāsūkṣma| paḍāṅagәm khaḍga| cakra| gadā| atiśaya kaiśvaryanira| makveh āyudha ginәgə̄nira| nityakāla|| 
   utpattisthitilīnākhyam|
  lokānāṅ kṛtakāraṇaḥ|
 anādimadhyanidhanaḥ|
  sarve garuḍavāhanaḥ||[4.33]
 
 [4.33]sira ta gumavayakәn loka kabeh| utpattisthitilīnāvaknira| tan pādi tar pamadhya tar pānta| paḍāvāhana garuḍa sakvehnira|| 
   tamomaya-vaiṣṇavākhyam|
  janalokanivāsinaḥ|
 tataḥ paraṁ mahāsūkṣmam|
 tapolokam anāmayam||[4.34]
 
 [4.34]tamaḥ pinakasvabhāvanira| maṅkana lvirnikaṅ devata muṅgviṅ janaloka| vaiṣṇavī vīja ṅkāna| oṁ saṁ namaḥ|| hana ta pada len saṅkerikā| tapoloka| ṅa| atyanta riṅ sūkṣma| kasurudan sukhaduhkha|| 
  bhārūpaṁ nirmalaṁ śūnyam|
 niścalaṁ pañcato ’bhayam|
  tatvījaṁ puruṣo divyam|
  sūkṣmaṁ sūkṣmataraṁ param||[4.35]
 
 [4.35]kadi tejaniṅ āditya rūpanira| nirmala śūnya tan pacala| tan hana katakutnira| puruṣa vījanya|| brahmā hyaṅnya| sūkṣma saṅkeṅ sūkṣma sira| viśeṣa ya| oṁ baṁ namaḥ|| 
   nirūpan nirvikārañ ca|
 nissaktam padam acyutam|
 garbhajanmajarāhīnaḥ|
 janmakleśavivarjitaḥ||[4.36]
 
 [4.36]tan parūpa| tan pavikāra| tan pāpa| tan hīna| mvaṅ tar kәneṅ garbha jarā maraṇa| tan pakleśa|| 
  aṣṭaiśvaryaguṇopetaḥ|
  aṣṭaguṇāmitaprabhaḥ|
  viśvayajñamahāsūkṣmaḥ|
  ṛṣayaḥ brahmacāriṇaḥ||[4.37]
 
 [4.37]saṅ devata hana ṅkāna| kinahanan ta sira deniṅ kāṣṭaiśvaryan| mvaṅ aṣṭaguṇa| tar pahīṅan tejanira| lvir saṅ ṛṣi hana ṅkā mahāsūkṣma| paḍa maṅulah kabrahmacāryan| paḍa maṅunyakәn brahmamantra| bāmadeva vījanya| oṁ baṁ namaḥ|| 
   nityadhyānecchatāṁ sarve|
  nirapekṣañ ca nirmalam|
  caturvaktrañ caturvedaḥ|
  kṣamā nirviṣayaṁ dhruvam||[4.38]
 
 [4.38]mahyun ta sira riṅ dhyāna sakvehnira| nirapekṣa ta sira riṅ viṣaya| śūnya nirmala sira| paḍa caturvaktra| paḍa maṅuccāraṇakәñ caturveda| paḍa kṣamarūpa sira| kapva meṅәt|| 
   nirānandaḥ nirāhāraḥ|
  brahmāstrabrahmacāriṇaḥ|
 śūnyāc chūnyataraṁ nityam|
 sarvasaṅgatavarjitam||[4.39]
 
 [4.39]tatan kәneṅ sukhaduhkha| tar kәneṅ ilik lāvan hyun| paḍa maṅgәgə̄ brahmāstra| śūnya sira sakeṅ śūnya| laṅgәṅ hananira| tar pakahilaṅan| tar kәna ri saviṣayaniṅ indriya|| 
   anādimadhyanidhanam|
  sarvajñānañ ca vedinaḥ|
 tapolokasthito nityam|
  jarāmṛtyuvivarjanaḥ||[4.40]
 
 [4.40]tan pādi tan pamadhya tan pānta| vihikan ta sireṅ sarvajñāna kabeh| nitya ta sira haneṅ tapoloka| tan kәna riṅ tuha pati|| 
   garbhajanmajarāhīnaḥ|
  kleśasaṅghavivarjitaḥ|
  aṣṭaiśvaryaguṇopetaḥ|
  cākarāmitasuprabhaḥ||[4.41]
 
 [4.41]tinilaraken ta sira deniṅ garbhajarāmaraṇa| tar kәneṅ kleśa mvaṅ viṣaya| kinahanan ta sira deniṅ kāṣṭaiśvaryan| tan pahīṅan tejanira| maṅkana lvirnikaṅ devata haneṅ tapoloka|| 
   ataḥ parama-sūkṣmatvāt|
 viśeṣāl lokam acyutam|
  durjñeyaṁ durvicintyañ ca|
  śūnyaṁ paramanirmalam||[4.42]
 
 [4.42]hana ta loka viśeṣa saṅkeṅ tapoloka| viśeṣaniṅ sūkṣmātisūkṣma| tan pahīṅan| mevәh kakavruhanya| mvaṅ kāṅәnaṅәnanya| śūnya ta ya| atiśaya riṅ malilaṅ| īśāna vīja ṅkāna| oṁ iṁ namaḥ|| 
  anāśrayam anaupamyam|
 †virahakam† atīndriyam|
 tatra rudra-mahābalam|
  nirālamba-nirutsukaḥ||[4.43]
 
 [4.43]tar pakahilaṅan| tan papaḍa| tar pagati| tan kagrahya deniṅ indriya| ṅkāna ta kahanan bhaṭāra rudra| atiśaya tejanira| tan pāśraya| tan kәneṅ hyun|| 
   guṇottamaḥ nirālambaḥ|
 nirgātro niśśarīriṇaḥ|
  atiparamaśūnyāntam|
 nirbāṇan niṣkalaṁ prabhuḥ||[4.44]
 
 [4.44]uttama ta sira deniṅ aṣṭaguṇa| nirāśraya tar pagātra| tan pāvak| atiśaya ta sira riṅ viśeṣa| śūnya malilaṅ tejanira|| 
   trivarṇo triguṇasthaś ca|
 triguṇottamasaṅgataḥ|
  pañcaiśvaryaguṇopetaḥ|
  jaṭādhāraṇanidhiyaḥ||[4.45]
 
 [4.45]tiga varṇanira| a u ma| muṅguh ta sira riṅ uttamapada| śakti ta sira riṅ triguṇa| satva| rajah| tamaḥ| kinahanan ta sira deniṅ pañcaiśvarya| manidhi ya lvirnya| paḍa dhumāraṇañ jaṭā|| 
  vṛṣadhvajā vṛṣapadaḥ|
  bhasmabhūṣaṇakarburaḥ|
 candrārdhāṅkajaṭā-sarve|
  nānārūpaṁ gaṇaṁ śubham||[4.46]
 
 [4.46]paḍa ta sirācihna vṛṣabhadhvaja| paḍa mavāhanaṅ lambu| kulavuk ta sira deniṅ bhasma| ya pinakabhūṣaṇanira| paḍa mārdhacandra jaṭānira| makveh rūpanira| paḍa ta lituhayu paripūrṇa sira|| 
  janmamṛtyujarāhīnaḥ|
  vyādhiśokavivarjitaḥ|
  brahmamantrāvayavākhyam|
  ūrdhvātyūrdhvataraṁ padam||[4.47]
 
 [4.47]tar kәneṅ janma jarā tuhānvam mvaṅ pati| tiniṅgalakәn ta sira deniṅ vyādhi mvaṅ śoka| nāhan ta lvirnira saṅ vatәk rudramūrti muṅgv i ṅkāna| ikā taṅ pada maṅkana| avayavaniṅ brahmamantra ikā| tar kәneṅ takut| ya ikā pada maruhur saṅkeṅ aruhur|| 
   tad viditvā mahāsthānam|
  prakurvanti padāṅgikam|
  tadaṇḍasya pramāṇatvam|
  dehasya paramaṅ gataḥ||[4.48]
 
 [4.48]vruh pva saṅ viku ri sthāna| pinaṅguhnira ta ya| nāhan ta pramāṇaniṅ aṇḍa| makalakṣaṇa pramāṇaniṅ avak|| 
   pañcamantrapadam jñeyam|
  bhautikaṁ jñānapāragaiḥ|
  akāraṁ paramaṁ śūnyam|
  ukāram paramaṁ padam||[4.49]
 
 [4.49]ikā taṅ padākṣara| saṅ hyaṅ pañcabrahmamantra| sa| ba| ta| a| i| vinarahakәn saṅ paṇḍita| pramāṇaniṅ jñāna| ya ta kavruhana| kunaṅ ikaṅ akāra| paramaśūnya| ikaṅ ukāra| ya paramārtha|| 
   makāram paramaṁ divyam|
  tatlīnaṁ paramam padam|
  līna-hi līnam atyantam|
  ’kṣaramantravivarjitaḥ||[4.50]
 
 [4.50]ikaṅ makāra| paramadivya ya| ikaṅ oṅkāra paramapada ikā| kunaṅ ikaṅ ardhacandra mvaṅ vindu| tiniṅgalakәn deniṅ akṣaramantra|| 
   nirbāṇam atinirbāṇam|
  vākviśuddham anāmayam|
 etad aṣṭaśivaṁ padam|
  etad mokṣapadam viduḥ||[4.51]
 
 [4.51]ikaṅ nāda mvaṅ nādānta| ya vākviśuddha| ya paramārtha| ṅa| katunan sukhaduhkha| nāhan taṅ aṣṭapada| ṅa| bhaṭāra aṣṭaśiva sira hana ṅkāna| ya mokṣapada| ṅa| liṅ bhaṭāra|| 
   etat śūnyapadaṁ vindyāt|
  etat paramaśāntikam|
  etat paramakaivalyam|
  etat maheśvaraṁ padam||[4.52]
 
 [4.52]nihan taṅ pada śūnya kavruhana saṅ paṇḍita| ya paramārthamokṣa| ṅa| ya paramakaivalya| ya maheśvara ṅaranira|| 
  amāso na saṁbatsāram|
  parameśvarasaṅjñakam|
  na rātriḥ na ahaś caiva|
  nākāśan na samīraṇam||[4.53]
 
 [4.53]nā taṅ parameśvarapada| ṅa| tan hanaṅ māsa mvaṅ samvatsāra| tan hanāhorātra| tan hana vāyv ākāśa ṅkāna|| 
   nāgnisomārkanakṣatram|
  na sambatsarasaṅghatam|
  muhūrtan na mahāvelam|
  mokṣam etad vidur vudhāḥ||[4.54]
 
 [4.54]muvah liṅku| tan hanaṅ hapuy| tan hana vulan| tan hanārka| tan hana vintaṅ| tan hanaṅ tahun| tar ana muhūrta| tan hana sāndhyāvela| ikā taṅ pada maṅkana| ya ta kamokṣan| ṅa| liṅ bhaṭāra|| 
  bhūmeḥ guṇañ jalaṅguṇyam|
  bāhnibāyuguṇan tathā|
 viyatguṇaṁ manaś caiva|
  ṣaḍvidham padam ucyate||[4.55]
 
 [4.55]guṇaniṅ lәmah| guṇaniṅ vvai| guṇaniṅ agni| guṇaniṅ bāyu| guṇaniṅ ākāśa| guṇaniṅ manaḥ| nāhan taṅ pada nәm| lvirnya| vinarahakәn saṅ paṇḍita|| 
   bhūmeḥ guṇan tribhuvanam|
  bhautikaṁ śakramaṇḍalam|
  apsuguṇaṁ prajāpatyam|
  gauṇikam padam ucyate||[4.56]
 
 [4.56]ikaṅ tribhuvana guṇaniṅ bhūmi ikā| yoṅgvan saṅ hyaṅ indra ikā| bhautikā vījanya| oṁ aṁ namaḥ|| ikaṅ pada mahāloka| guṇaniṅ vvai ikā| uṅgvan saṅ hyaṅ prajāpati| gauṇikā vījanya| oṁ taṁ namaḥ|| 
   tejoguṇan tu vaiṣṇavyam|
  janaloka-param padam|
  bāyuguṇan tu saṅjño ’yam|
  pauruṣam paramaṁ smṛtam||[4.57]
 
 [4.57]ikaṅ pada janaloka| guṇaniṅ teja ikā| yoṅgvan saṅ hyaṅ viṣṇu| vaiṣṇavī vīja ṅkāna| oṁ saṁ namaḥ|| ikaṅ tapoloka| guṇaniṅ bāyu ikā| viśeṣa ya| ya uṅgvan saṅ hyaṅ brahmā| raudrī vīja ṅkāna| oṁ baṁ namaḥ|| 
   na saṅjñaḥ paramātyantam|
  nabhoguṇam idam viduḥ|
  manoguṇan tad oṅkāram|
  śivam īśapuram viduḥ||[4.58]
 
 [4.58]ikaṅ satyaloka| guṇaniṅ ākāśa ikā| atyanta viśeṣa ya| brāhmī vījanya| ya uṅgvan saṅ hyaṅ rudra| oṁ iṁ namaḥ|| ikaṅ oṅkāra guṇaniṅ manah ikā| ya śivapura| ṅa| uṅgvaṅ saṅ hyaṅ śiva| vinarahakәn saṅ paṇḍita| oṅkāra vīja ṅkāna| oṁ oṁ namaḥ|| 
  sadbhāvaṁ sadasadbhāvam|
 asadbhavaṁ paraṁ padam|
  naiva sadbhāvam atulam|
 na sadbhāvam anādhikam||[4.59]
 
 [4.59]ikaṅ jāgrapada sadbhāva| nitya hananya| aṁ| vījanya|| ikaṅ suptapada| sadasadbhāva| hana taya lvirnya| taṁ| vījanya| ikaṅ svapnapada| asadbhāva| tan hana ya| saṁ| vījanya|| ikaṅ turyapada| viśeṣa\ ya| naiva sadbhāva| tan hana ya| baṁ| vījanya|| ikaṅ turyāntapada| tan pādi ya| na sadbhāva| iṁ| vījanya|| 
   ataḥ ūrdhvatarañ chūnyam|
  nirbāṇāṣṭapadaṁvidhā|
  ṣaḍvidhām paramam ekam|
  ukṣoviḥ paramam padam||[4.60]
 
 [4.60]hana ta pada maruhur saṅkeṅ pañcapada| śūnya nirbāṇa| ṅa| pinakakanәmniṅ pada| saṅ hyaṅ aṣṭaśiva sira tuṅgal| ikā ta sinaṅguh ukṣapada| mahāpavitra| viśeṣa ya|| 
   jambuśaṅkakuśaś caiva|
  krauñcaśalmalikā tathā|
  gomedhapuṣkarañ caiva|
  saptadvīpaḥ prakīrtitaḥ||[4.61]
 
 [4.61]nihan taṅ saptadvīpa| ṅa| jambudvīpa| śaṅkadvīpa| krauñcadvīpa| kuśadvīpa| śalmalīdvīpa| gomedhadvīpa| puṣkaradvīpa| nāhan taṅ saptadvīpa vinarahakәn saṅ paṇḍita|| 
   himavān hemakūṭaś ca|
  niṣadho meruparvataḥ|
 nīlaśvetatriśṛṅgaś ca|
  vindhya-saptagiri-smṛtaḥ||[4.62]
 
  [4.62]nihan taṅ saptaparvata| ṅa| himavān| hemakūṭa| niṣadha| nīla| śveta| triśṛṅga| vindhya| nāhan taṅ saptaparvata| ṅa| katuturakna de saṅ paṇḍita|| 
  lavaṇaṅ kṣīradadhiñ ca|
  sarpiś caivārṇavekṣu-ca|
 surāsvādu-tathā saptaḥ|
 samudraḥ parikīrtitaḥ||[4.63]
 
  [4.63]nihan taṅ saptasamudra| ṅa| ikaṅ lavaṇa tasik hasin| kṣīra tasik susu| dadhi tasik pə̄han asәm| sarpi tasik miñak| ikṣu tasik kilaṅ| surā tasik tvak| svadu tasik vuduk| ikā ta saptasamudra vinarahakәn saṅ paṇḍita|| 
  tato daśaguṇaṁ vindyāt|
  lavaṇodam pramāṇataḥ|
 tato daśaguṇam śaṅkaṁ|
 kṣīrodan taddaśaṁ tathā||[4.64]
 
 [4.64]ikaṅ tasik hasin| dumaśaguṇa ya riṅ jambudvīpa| ikaṅ dvīpa lәmah pinakasvabhāvanya| maṅkana kramanya| ikaṅ śaṅkadvīpa| maṅdaśaguṇa ya riṅ tasik hasin| ikaṅ tasik susu| dumaśaguṇa ya riṅ śaṅkadvīpa|| 
  tato daśaguṇam vindyāt|
  kuśadvīpāntaram †mayaṁ†|
 tato daśaguṇaṁ caivam|
  samudran dadhi-saṅsmṛtaḥ||[4.65]
 
 [4.65]ikaṅ kuśadvīpa| maṅdaśaguṇa ya riṅ tasik susu|| ikaṅ tasik pə̄han asәm| maṅdaśaguṇa ya riṅ kuśadvīpa| nāhan ta kramanya kinavruhan saṅ paṇḍita|| 
  tato daśaguṇaḥ krauñcaḥ|
 ghṛtodadhyāgatas tathā|
 tato daśaguṇaṁ proktam|
  śālmalīdvīpam ucyate||[4.66]
 
 [4.66]ikaṅ krauñcadvīpa maṅdaśaguṇa ya riṅ dadhisāgara| ikaṅ tasik miñak| maṅdaśaguṇa ya riṅ krauñcadvīpa| ikaṅ śālmalīdvīpa| maṅdaśaguṇa ya riṅ ghṛtasāgara|| 
  tato daśaguṇaṁ vindyāt|
 tathā vai ’kṣu-ca sāgaraḥ|
 tataḥ paran daśaguṇam|
 gomedhaṁ parikīrtitam||[4.67]
 
 [4.67]ikaṅ tasik kilaṅ| maṅdaśaguṇa ya riṅ śālmalīdvīpa| ikaṅ gomedhadvīpa maṅdaśaguṇa ya riṅ tasik kilaṅ|| 
   samudrañ ca surāpāṇam|
 guṇan tadvad daśam viduḥ|
 tato daśaguṇaṁ caivam|
  puṣkaradvīpam ārabhet ||[4.68]
 
 [4.68]ikaṅ surāsāgara maṅdaśaguṇa ya riṅ gomedhadvīpa| ikaṅ puṣkaradvīpa| maṅdaśaguṇa ya riṅ surāsāgara| maṅkana liṅ saṅ paṇḍita| an varahakәn ya|| 
   puṣkaran daśakam bhūyaḥ|
  samudrasvādur ucyate|
  mānasaḥ nāma śailendraḥ|
 cakravāḍaparivṛtaiḥ||[4.69]
 
 [4.69]ikaṅ sāgara vuduk| maṅdaśaguṇa ya riṅ puṣkaradvīpa| ya vәkasniṅ maṅdaśaguṇa liṅ saṅ paṇḍita|| hana ta gunuṅ riṅ mānasagiri| ṅa| kinuliliṅan deniṅ gunuṅ cakravāḍa| ṅa|| 
  tato daśaguṇo veda|
  agrasthānam mahāgireḥ|
  tatrāgre sura-saṅsthāpya|
  nivasanti mahāprabhāḥ||[4.70]
 
 [4.70]ikaṅ gunuṅ mānasa| vvalu pucaknya| maṅdaśaguṇa ruhurnya| ṅkāna ri pucakniṅ gunuṅ| muṅguh taṅ deva viśeṣa| atiśaya tejanira|| 
  pūrve hemakuṭa-m-indro|
  āgneye vahnim ādiśet|
  dakṣiṇe yama-saṅsthīraṁ|
  nairṛtyāṁ nirṛtim vaset||[4.71]
 
 [4.71]kramanya| saṅ hyaṅ indra muṅgv i puñcaknya vetan| saṅ hyaṅ agni muṅgv iṅ agneya| saṅ hyaṅ yama muṅgv i puñcaknya kidul| saṅ hyaṅ nirṛti muṅgv i puñcaknya nairṛti|| 
   paścime caiva baruṇaḥ|
 bāyabyaṁ bāyusampadam|
  uttare soma-saṁnyaste|
 aiśānyāṁ rudrasampade||[4.72]
 
 [4.72]saṅ hyaṅ baruṇa ri puñcaknya kulvan| saṅ hyaṅ bāyu muṅgv iṅ bāyabya| saṅ hyaṅ soma ri pucaknya lor| saṅ hyaṅ rudra muṅgv iṅ aiśānya| uṅgvan saṅ hyaṅ rudra ikā kabeh|| 
   aiśānyapūrve mahendraḥ|
  bhautikamantram ārabhet|
  āgneyadakṣiṇe caiva|
  gauṇikamantram ucyate||[4.73]
 
 [4.73]nihan kramanta ṅkāna| bhautikamantra riṅ aiśānya| mvaṅ pūrva| oṁ aṁ namaḥ|| gauṇikamantra riṅ āgneya| mvaṅ kidul| oṁ taṁ namaḥ|| 
   nairṛtyām bāruṇaś caiva|
 vaiṣṇavaṁ mantram eva ca|
  bāyabyāṁ soma-saṁnyasya|
  pauruṣamantram ārabhet||[4.74]
 
 [4.74]vaiṣṇavamantra riṅ nairṛiti| mvaṅ kulvan| oṁ saṁ namaḥ| pauruṣamantra riṅ bāyabya| mvaṅ lor| oṁ baṁ namaḥ|| 
   madhya ūrdhvam adhasthe ca|
  brahmīśāna-tu mantrakam|
  avayavan daśaguṇam|
  sarveṣāṁ triguṇam viduḥ||[4.75]
 
 [4.75]brahmīśāna mantra i tәṅah| mvaṅ i sor| i ruhur| oṁ iṁ namaḥ|| kunaṅ pintiga i madhya| pintiga i sor| pintiga i ruhur| avayavanya| kapva maṅdaśaguṇa ikā kabeh| liṅ saṅ paṇḍita|| 
   pṛthivī salilan tejaḥ|
  bāyur ākāśakam manaḥ|
 tanmātrāhaṅkaro buddhiḥ|
  abyaktapuruṣeśvaraḥ|
  sarvan tu manasi veda|
  tattvaṁ daśaguṇaṁ param||[4.76]
 
  [4.76]pṛthivī| apah| teja| bāyu| ākāśa| manah| tanmātra| ahaṅkāra| buddhi| avyakta| puruṣa| īśvara| ikā taṅ tattva kabeh| viśeṣa ya| ya ta gumave bhaṭāra maṅdaśaguṇa|| 
 [4.77] iti bhuvanakośan nāma śāstram| caturthaḥ paṭalaḥ  
  
chapter 5: 
 
Brahmarahasyaṁ, Pañcamaḥ Paṭalaḥ [5.1] an maṅkana vuvus bhaṭāra| matakvan ta saṅ munivara muvah| liṅnira|| 
  bhagavan devadeveśa|
  nivṛtto bhavajanmani|
  yadi prāṇaṁ parityaktam|
  śūnyadhyānaṁ samārabhet||[5.1]
 
 [5.2]he bhagavan| kita kinahanan deniṅ aṣṭaguṇa| he devadeveśa | kita ratuniṅ devata kabeh| nihan takvani ṅhulun ri bhaṭāra| yadin ikaṅ prāṇa tiniṅgalakәn ṅhulun ya| i sdhәṅ huluñ janmasaṅsāra| muvah ikaṅ mānuṣasattva| ri kālanya surud ya| an maṅkana| aparan ta gavayakna rānak bhaṭāra||
   kvacit paśyāmi deveśa|
  kīdṛśaṅ kiṁ paraṁ mayam|
  kathaṁ nairātmyam āgacchet|
 tattvāṅgaṁ tvaya me ’dhunā||[5.2]
 
 [5.3]he deveśa| ndi taṅ hulun tumona bhaṭāra| kīdṛśaṁ| mapa ta rūpanira| kim paraṁ mayam| aparan śaktinira| kathaṁ nairātmyam āgacchet| tan pāvak karikā sira| katon māvak karikā sira| tattvāṅgaṁ tvaya me ’dhunā| aparan tattvaniṅ avakta| an maṅkana ta pavaraha bhaṭāra maṅke ri ṅhulun||
   bhāvyād vā tava śabdeṣu|
  śarīre dhūmrabhā bhavet|
  bhāvyād vā tava kāruṇyam|
  nirbāṇaṅ kathayasva me||[5.3]
 
 [5.4]mataṅyan maṅkana vuvus bhaṭāra| yapvan vruh ṅhulun ri śabda bhaṭāra| tan kinasandehakәn pavehanya sukha| kadi tejaniṅ vulan| nirbāṇaṅ kathayasva me| varahakna tekaṅ kamokṣan ri ṅhulun| bhāvyād vā tava kāruṇyaṁ| makanimitta kāruṇya bhaṭāra||
   bhaumo munivara śreṣṭha|
  tvac cābhūmo vacaḥ mama|
  śūnyam atyantakaivalyam|
  etan nairātmyasaṅgamam||[5.4]
 
 [5.5]hana ta pada kaivalya| ṅa| kapaṅgihaniṅ niraṅga||
  pṛthivī pañcamaś caiva|
  sthiraṅ kaṭhinalakṣaṇam|
  aṅgapradhānasaṅrambham|
  samāṅsasnāyupūrvakam||[5.5]
 
  [5.6]ikaṅ pṛthivī lima guṇanya| gandha| rasa| rūpa| sparśa| śabda| laṅgәṅ hananya| mākas lakṣanaṇya| ya ta gumave aṅgapradhāna| dagiṅ| tahulan| hotot| ya ta pūrvakanya||
  tataś caturguṇan toyam|
 gandhasparśaś ca lakṣaṇam|
 rūparasaś ca mūtrādyaḥ|
 jīvamūrtiṁ paraṁ śubham||[5.6]
 
 [5.7]guṇaniṅ toya| rasa| rūpa| gandha| sparśa| tәñuh umilī lakṣaṇanya| rāh| mūtra| hariṅәt pinakādinya| saṅ hyaṅ ātmā svabhāvanya| pinakamūrtinya| viśeṣa ya||
   triguṇan taijasaḥ vetti|
  uṣṇaṁ suvarṇalakṣaṇam|
 tṛṣṇakrodhādipūrvañ ca|
 śarīrajyotir uttamam||[5.7]
 
 [5.8]ikaṅ teja| tiga guṇanya| rūpa| sparśa| śabda| panas tis| māna lakṣaṇanya| tṛṣṇa mvaṅ krodha pūrvakanya| ya tejaniṅ śarīra| uttama ya||
   dvimātro bāyur evoktam|
 sparśaśabdaś ca lakṣaṇam|
  prāṇo jīvātmako nityam|
 cetas sarvaśarīriṇām||[5.8]
 
 [5.9]nyaṅ bāyu rvā guṇanya| sparśa śabda| ya cañcala| ulah pinakalakṣaṇanya| urip pinakasvabhāvanya| nityakāla hananya| ya pinakacittaniṅ śarīra||
   viyat ekaguṇañ caiva|
  śarīre supratiṣṭhitam|
 śrotayoḥ ’bhayor randhrañ ca|
  nāsikādyaḥ vyavasthitaḥ||[5.9]
 
 [5.10]nyaṅ ākāśa| tuṅgal guṇanya| śabda| umuṅguh ri lyaṅiṅ avakta kabeh| lyaṅniṅ hiruṅ adinya||
  ubhayātma mano vīra|
 saṅkalpan tat prati prati|
  sakalaṁ sandhyate pūrvam|
  niṣkalan tadanantaram||
  evam atīndriyaṁ param|
  manaḥ śūnyam vinaśyati||[5.10]
 
 [5.11]nyan vuvusaknādhikā| ikaṅ manah rvā vyāpāranya| ya manaṅkalpa riṅ sarvavastu| ndya ta nihan| ikaṅ rāt sakala sinādhyanya pūrvaka| i vәkasan niṣkala inaṅәnya| nāhan ikaṅ sandhīndriya kabeh| ikaṅ pañcamahābhūta mvaṅ manah| ya sandhīndriya| ṅa| ri denyan kāraṇaniṅ indriya| nāhan mataṅyan sinaṅguh sandhīndriya| kunaṅ ikaṅ manah nirvikalpa riṅ sarvavastu| ri kālaniṅ śūnya ikā||
   dhyāyet mano mahāśūnyam|
  śivaṅ kaivalyam acyutam|
 manasā sakalaṁ bhūtam|
 nairātmyānte vaset sadā||[5.11]
 
 [5.12]maṅkana pva ya| aṅәnaṅәnәn saṅ paṇḍita tekaṅ pada śūnya| ya śiva| ṅa| ya kaivalya| ṅa| tar pakahilaṅan| sinakalakәn deniṅ manah ya vәkasan| huvus pva sira maṅәnaṅәn irikaṅ pada śūnya| uṅgvanira tekaṅ kanirātmyan sadākāla||
  kvādhicittaṁ praśāntaṁ syāt|
  śūnyam atyantaniṣkalam|
  bhūyas tu kilviṣe naivam|
 pratyakṣaṁ śūnyaṁ saṅsmaret||[5.12]
 
 [5.13]ikaṅ pada śūnya| atyanta niṣkalanya| malilaṅ tovi| tatan kapaṅguh ya sakapisan ya| makanimittākvehniṅ pāpanya| maṅkana pva ya| aṅәnaṅәnәn saṅ paṇḍita| pratyakṣaknaṅ viśeṣanya||
   antastham api bhūyiṣṭham|
 dṛṣṭvā yatne sudhārayet||[5.13]
 
 [5.14]aṅәnaṅәnәnira pva ya| katon tekaṅ jyoti hane dalәm denira| †rayasthāli† | ṅa| katon pva ya| dhāraṇәnira ta ya| makanimitta deniṅ yatnanira||
  aṇuś ca paramāṇuś ca|
 niṣṭaptakaṇakaprabham|
  teṣān tu sakalaṁ bhūtam|
 koṭisūryasamaprabham||[5.14]
 
 [5.15]kunaṅ ikaṅ\ jyoti| kadi mās inapi| sama tejanya lāvan āditya sevu| ya ta sinakalakәn deniṅ paramāṇu\ledpb\ kabeh||
   hṛdayānte samupekṣya|
  tamobhū līyate punaḥ|
  divyajyotir svadehe tu|
  aṣṭāṅguliḥ śirontare||[5.15]
 
 [5.16]ikaṅ tamah hana ya riṅ hati| vәkasan līna ta ya riṅ paramāṇuh| maṅkana pva ya| saha tejaniṅ divyajyotir iṅ avak| vvaluṅ aṅguṣṭha pramāṇanya riṅ antaraniṅ śirah||
   tathā śūnye tu nairātmyam|
 paśyet ūrdhvan tu lakṣaṇam|
 sadāniṣkalam acyutam|
  tac chivenāṣṭabhis padam||[5.16]
 
 [5.17]maṅkana pva ya| tinon saṅ paṇḍita| ikaṅ kadadin tar pāvak| ṅkāna riṅ jyoti| lvirnya| śūnya lakṣaṇa saṅ hyaṅ aṣṭaśiva| maṅkin miṇḍuhur| hana ta pada niṣkala| ṅa| yātyantapada ikā| atiśaya lilaṅnya| tan hanaṅ kahyun iriya||
 saḥ śūnyanirmalam paśyet|
  manasā vītakarmaṇā|
  sarvāṅge nirmalaṁ śuddham|
  ākāśe ’pi ca nirmalam||[5.17]

  [5.18]nihan ta lvirnikaṅ padātiśaya| śūnyanirmala ta ya vәkasan iṅ avak kabeh| riṅ ākāśa tovi nirmala ta ya| ya ta katon denira| makakāraṇa manahnira laṅgәṅ tar byapāra riṅ len||
   antaḥsarveṣu bhūteṣu|
 pṛthivyāptejabāyavaḥ|
 tiryag ūrdhvam adhasthāñ ca|
  daśeṣu dikvidikṣu ca||[5.18]
 
  [5.19]lvirnikaṅ pada| tumpaṅ miṇḍuhur| miṅsor| ya katon denikaṅ pañcamahābhūta kabeh| ri dalәm pṛthivī| apah| teja| bāyu| ākāśa| lvirnya| mvaṅ riṅ dikvidik||
  yatra yatra samudīkṣya|
  tatra tatraiva labhyate|
  manaḥ tyaktam upāgamya|
  tat śuddham atinispṛham||[5.19]
 
  [5.20]katon pva ya ṅkāna kabeh denira| pinaṅguhnira tekaṅ manah atyantaśuddha ya| pisaniṅu kәnaha riṅ hyun||
  samādheḥ bhāvādikāraḥ|
  paramapadañ jāyate|[5.20]
  antādisthā tathā jātaḥ|
 nirantaram vijaṁ nyaset||[5.20]
 
 [5.21]nihan vuvusakna ri kitaṅ vīra| ikaṅ samādhi| akārayoga ikā| oṁ aṁ namaḥ| ikaṅ samādhi| ukāra| oṁ uṁ namaḥ| ikaṅ anantavidhi| makārayoga ikā| oṁ maṁ namaḥ| kunaṅ ikaṅ nirantarasamādhi| oṁkāra yoga ikā| oṁ oṁ namaḥ|| nyāsaknanira ta saṅ yatīndra||
  tato nirbāṇam ādhikyam |
  nirbāṇam paramaṁ padam|
 manovikalpanirbāṇam|
 daśendriyan tathākhyatam||[5.21]
 
 [5.22]vәkasan pva ya ta| hana ta kamokṣan atiśaya viśeṣa| mantuka sira ta saṅ yogīśvara| tәka taṅ manah nirbāṇa| an maṅkana hilaṅ tekaṅ manah| lāvan indriyanira| māri mamikalpa||
  sarvaiśvaryaśūnyam idam|
  śuddhaṁ paramanirmalam|
 sarvabhāva-m-avākāśam|
 pṛthivyāṁ vā salila-vai||[5.22]
 
 [5.23]māri pva mamikalpa| śuddha ta ya| viśeṣa lilaṅnya| tiniṅgalakәn deniṅ guṇani kaiśvaryan| kunaṅ ikaṅ dadi kabeh| hana ya riṅ ākāśa| riṅ lәmah| riṅ apah||
   bahnibāyvoḥsthā divyeṣu|
 sarvaṁ jānāti sarvataḥ|
  tad ekaṁ śūnyam udīkṣya|
  nityakarmāṇi dhārayet||[5.23]
 
 [5.24]kinavruhan saṅ paṇḍita| sakvehnikaṅ bhāva muṅgv iṅ bahni| mvaṅ bāyu| divya ya| katon tekaṅ pada denira| katon pva ya| dhināraṇanira ta riṅ manah nityakāla||
  jñāno nirjñāno ’jñāno ’pi|
  dṛṣṭis sabhe ’pi śūnyake|
  mano ’vibhrāntasaṅkalpam|
  vedenāvaśa-nityaśaḥ||[5.24]
 
 [5.25]tinonira ikaṅ pada viśeṣa| yan iṅ sabhā| yan iṅ śūnya| pinaran ta ya| katon tekaṅ manah malilaṅ| ri tәpәtnya riṅ śūnya| makanimittaṅ jñāna viśeṣa||
   śūnyam acyutam praviśya|
  tat sarvan tu vinaśyati|
  brahmāviṣṇumahādevam|
 śivam oṅkāram aṣṭakam||[5.25]
 
 [5.26]pinaṅguhnira taṅ pada śūnya| tar pakahilaṅan ya| hilaṅ taṅ devata kabeh| vinava riṅ sūnya| ndya ta lvirnya nihan| brahmā viṣṇu mahādeva| aṣṭaśiva| mvaṅ oṅkāra||
  tadāriṣṭamayādṛṣṭiḥ |
 śūnyaṁ prāṇo niveśayet|
 śūnyadṛṣṭo mahat sarvam|
  mano yatnān niveśayet||[5.26]
 
 [5.27]tinonira pva ya tāriṣṭaniṅ sarvadeva| tinamākәnira riṅ śūnya| mvaṅ ikaṅ manah yatna| katon tan katon| lvirnya śūnya taya| ya ta tinamākәnira vaneh||
   jñānaṁ vasati śūnyāntam|
  mano nityam avedanam|
  sambhrantaṁ vāpy asaṁbhrantam|
  manaḥ śūnyasamarpitaḥ||[5.27]
 
 [5.28]ikaṅ manah lāvan jñāna| nitya ya sdhәṅnirāmet hilaṅ riṅ śūnya| mvaṅ vikalpa lāvan nirvikalpa| tamākna ya riṅ śūnya||
   paścāt mokṣapadan devāt|
  patrabhrāntam ivānile|
 svayaṁ yathā dravan dehe|
  svayaṁ śuddhaṁ svayam bhavet||[5.28]
 
 [5.29]vәkasan pva ya mokṣa ikaṅ manah| kadi roṇḍon maputәran tinūbniṅ haṅin| maṅkana taṅ pada svayaṁ riṅ avak| svayaṁ yan śuddha| svayaṁ yādi||
   svayam utpattir ākāśe|
 svayam indradhanuś śuciḥ|
  bhūr bhuvaḥ svaḥ mahā janaḥ|
 tapas satyas tadūrdhvakam||
  sarvaṁ tyaktaṁ paraṁ śūnyam|
  nirbāṇam paramaṁ brajet||[5.29]
 
 [5.30]ikaṅ pada svayam| yar vәtu riṅ  ākāśa| kadi vaṅkava ya| śuci ikā| bhūhloka| bhuvahloka| svahloka| mahāloka| janaloka| tapoloka| satyaloka| hana ta loka i ruhur ikā| ikā taṅ loka kabeh| ya ta kahalivatan de saṅ yogīśvara| i vәkasan pinaṅguhnira taṅ nirbāṇapada| lvirnya śūnya viśeṣa ya||
   vikārañ caiva viṣayaiḥ|
 ṣoḍaśair vikṛtair api|
 dagdhaṁ duskṛtapūrvakaiḥ|
  śuddhaṁ śūnya-h-ataḥ manaḥ||[5.30]
 
 [5.31]ikaṅ manah vulaṅun| makanimitta viṣayanikaṅ ṣoḍaśavikāra| magave hala pūrvaka| lāvan kavidagdhan| yadyapin maṅkana| śuddha ta ya mantuk riṅ śūnya hamәṅanya||
   brahmahatyādi-yat pāpam|
  kāmādikleśasaṅyamam|
 pṛthivyādikhatattvāntaḥ|
 bhuvanan nirbāṇam mahat||[5.31]
 
 [5.32]ikaṅ pāpa brahmahatyā pinakādinya| katmvanikaṅ kleśa| kāma pinakādinya| ikaṅ tattva kabeh| pṛthivī pinakādinya| ikaṅ saptabhuvana| bhūhloka pinakādinya| hilaṅ ya deniṅ nirbāṇatattva yan inulahakәn vәkasan||
   sarvatattvam aśeṣeṇa|
  yadi śūnyapadaṁ manaḥ|
 śūnyatve manasi prāpte|
  svayaṁ śuddhātinirmalam||[5.32]
 
 [5.33]yadi maṅkana| ikaṅ tattva kabeh| hilaṅakna sahananya| hilaṅ pva ya| mulih ta ya riṅ śūnyapada| ativimala kāvakanya| i sәḍәṅ ikaṅ manah mulih śūnya||
  sadbuddhiḥ sadasadbuddhiḥ|
  asadbuddhis tataḥ param|
 na sadbuddhiḥ karaṇāntam|
 naivāsadbuddhy-anāśravam||[5.33]
 
 [5.34]ikaṅ sadbuddhi| hana ya| aghora vījanya| oṁ aṁ namaḥ| ikaṅ sadasadbuddhi| hana taya| gāyatrī vījanya| oṁ taṁ namaḥ| ikaṅ asadbuddhi| tan hana ya| vaiṣṇavī vījanya| oṁ saṁ namaḥ| ikaṅ na sadbuddhi| tan hana ya| raudrikā vījanya| uṁ baṁ namaḥ| ikaṅ naivāsadbuddhi| hana ya| tan hilaṅ| tan hilī| brāhmī vījanya| oṁ iṁ namaḥ||
   pañcapadam adhikyan tam |
  paraṁ sarvapadaṁ smṛtam|
 tathā svapadam oṅkāram|
  mano nirbāṇakañ chuciḥ||[5.34]
 
 [5.35]nāhan tekaṅ pada lima| viśeṣa ya| kunәṅ ikaṅ pada kabeh| katuturana ya| maṅkanaṅ kanirbāṇanikaṅ manah yan śuci| ya oṁkāra| ṅa| uṅgvan saṅ hyaṅ aṣṭaśiva||
   sadbuddhiḥ jāgram ity uktam|
 sadasat svapnam ucyate|
 asatbuddhiḥ suṣuptākhyam|
  naiva sat tūryasaṅjñikam||[5.35]
 
 [5.36]ikaṅ sadbuddhi| ya jāgrapada| ayogya vinarahakәn saṅ paṇḍita| aghora vījanya| oṁ aṁ namaḥ| ikaṅ sadasatbuddhi| ya svapnapada| gāyatrī vījanya| oṁ taṁ namaḥ| ikaṅ asadbuddhi| ya susuptapada| vaiṣṇavī vījanya| oṁ saṁ namaḥ| ikaṅ naiva sadbuddhi| ya ta tūryapada| raudrī vījanya| oṁ baṁ namaḥ||
  naivāsaddhī param brahma|
  oṁkāraṁ śūnyanirmalam||[5.36]
 
 [5.37]ikaṅ naivāsatbuddhi| ya paraṁ brahma| brāhmī vījanya| oṁ iṁ namaḥ| ikaṅ oṅkāra ya śūnya| tar pakahilaṅan||
   nirbāṇam paramaṁ dhyātvā|
  saṁśuddhaṁ padam āpnuyāt|
  yadi suptan niruddho ’pi|
  naraḥ vedanacetasaḥ||[5.37]
 
 [5.38]kunaṅ de saṅ paṇḍita| inaṅәnaṅәnira taṅ kanirbāṇan| viśeṣa ya| tәlas maṅkana| kapaṅguh ta kaśuddhanikaṅ rāt kabeh| āpan ikaṅ vvaṅ| yadyastun aturuha| katutupana denikaṅ vigraha| humiḍәpa lara cetananya||
  †apagrahyan naraḥ sarve|†
 †vilambāśrupāte ’kṣiṇāṁ†|
  †sambṛtāśvo vipat tulyaḥ|†
  †bhākṣaṅ kuru kurāyate||†[5.38]
 
 [5.39]kepvan atah tvasnikaṅ vvaṅ kabeh| deniṅ kiṅkiṅnya| an gumәgə̄ luh ri matanya| vulaṅun ya mahosyan| maṅkana paḍanya| kumuluṭak kadi sulapit iṅ kuda||
   na paśyet sarvaduḥkena|
  paśyec chivam idaṁ param|
  atyuṣṇisūryavimbe tu|
  dṛṣṭa-syāc ca sanaiḥ sanaiḥ||[5.39]
 
 [5.40]ikaṅ maṅkana| katon sakvehniṅ duḥkha| kunaṅ vulatananira bhaṭāra śiva| sira tar kәneṅ saṅsāra| viśeṣa sira| huvus pva sira maṅәnaṅәn bhaṭāra| vulatananirekaṅ maṇḍala saṅ hyaṅ āditya sdhәṅ mapanas| halonalonatah denirār vulat||
  yadi taptaḥ janaḥ kleśe|
  śūnyapadaṁ sanaiḥ sanaiḥ|
 vedya na vyādhisambṛtaḥ|
 dehamūrtīśa-vidyate||[5.40]
 
 [5.41]yadyapi sira kasakitana tuvi deniṅ lara| ikaṅ pada śūnya atah vulatananira| malona denira hayva sarag| hayvāpiṅvulaṅuna deniṅ kahidhәpnikaṅ atiśaya||
  meghajālanigañ candram|
 †sandhasuniśa† nirmalam|
 evan nirbāṇam ādhikyam|
  śūnyam atyantanirmalam||[5.41]
 
 [5.42]vimbanira kadi tejaniṅ vulan| katutupan megha makāndәl| kunaṅ ikaṅ kamokṣan viśeṣa śūnya ya| atyanta lilaṅnya| evaṁ| nāhan ta lvirnya||
   svātmā bhūtātmano gatvā|
  tad evam adhigacchati|
  paścād vāpi tathā vīra|
 śūnyasāṁnidhyam acyutam||[5.42]
 
 [5.43]āpan ikaṅ sinaṅguh śarīra| saṅ hyaṅ ātmā ya vәkasnikā| maṅkana pva ya| mantuk ta ya rikaṅ pada vinuvus ṅūni| tәkā tuvi saṅ hyaṅ atma riṅ pada| umuṅguh ta sira riṅ śūnya| tar pakahilaṅan||
  sarvaiśvaryaguṇopetaḥ|
 ayutādityatejasaḥ|
  jñānena nāśyate pāpam|
 śarīraṁ taptaṁ rātrivat||[5.43]
 
 [5.44]i sdhәṅ saṅ hyaṅ atmān luput saṅkeṅ śarīra| pinaṅguhnira ta guṇaniṅ kaiśvaryan kabeh| paḍa sira lāvan tejaniṅ āditya sāyuta| hilaṅ ta pāpanira deniṅ jñāna| a u ma oṁ| nāhan taṅ jñāna pamisarjana pāpa||
   yāvat gacchati sattvārthe|
 sarvalokā vaśīkṛtāḥ|
  yatheṣṭa-vicare loke|
  āditattvendriyo ca yaḥ||[5.44]
 
 [5.45]saṅ hyaṅ ātmā hana riṅ loka| kadi vayaṅvayaṅan sira| kinavaśakәnira tekaṅ loka kabeh| vәkasanya keṣṭi| lvirirān pamor iṅ loka| pinaṅguhnira taṅ kaviśeṣan| tiga lvirnya| utpādaka| anirodhaka| lokavaśīkṛta| nā taṅ tiga||
  anekaśataṁ sahasram|
  kalpaṁ brahmapuran tathā|
  idaṁ brahmapadaṁ prāpya|
  brahmamantrajña gīyate||[5.45]
 
 [5.46]pinaṅguhnira pvekaṅ tiga| mantuk ta sira riṅ brahmapada| piraṅ ātus ivu kalpa lavasirān hana ṅkā| ri huvusnira haneṅ brahmapura| tәkā ta sira riṅ brahmalokānta| nāhan taṅ pada inujarakәnku| ri kaviśeṣaniṅ vruh riṅ brahmamantra||
   na kiñcitjñāna-tatsarvam|
  divyamokṣañ jagatpatiṁ|
  tatra nirbāṇam icchanti|
  nirānandam idaṁ param||[5.46]
 
 [5.47]ndā kapva sira ṅkāna| sarvajñāna ta sira| sira ta pinakaratuniṅ jagat kabeh| an haneṅ brahmapada| vәkasan pva ya| pinaṅguhnira taṅ kamokṣan| tar kәneṅ sukhaduhkha mvaṅ saṅsāra| viśeṣa ya||
   pūrvam ukta-yati-dhyātvā|
  tatkṣaṇaṁ śūnyam ācaret|
  †...†
  oṅkārajñānam uttamam||[5.47]
 
 [5.48]maṅkana krama saṅ hyaṅ ātmā| mataṅyan deya saṅ viku| haṅәnaṅәnәnira juga saṅ hyaṅ praṇava| tәlas vinarahakәn pūrvaka| hayvāsove| mantuk ta sira riṅ pada śūnya| kadi kilat rūpanira| an hana hilaṅ| kapaṅguh taṅ sukha nirbāṇa denira||
 praśānta-dīpavat śuddham|
  śuddham indradhanur yathā|
  anantara-yena bahuṁ|
  nirbāṇam bhūtapiṇḍanam ||[5.48]

  [5.49]lvir iṅ kanirbāṇan| kadi hurubniṅ dīpa śuddha| kadi vaṅkava śuddha lvirnya| ya pamiṇḍaniṅ pañcamahābhūta| yan tәkāniṅ lvirnya makveh||
 sukhan devaśarīre ’smin|
  nirbāṇaṁ sulabhaṁ caret|
  tad idaṁ janmarahasyam|
  ādimadhyāvasānakam|
  pravakṣyāmy adhunā vīra|
  niśśeṣan te mahātmane||[5.49]

  [5.50]āpan ikaṅ kadadin| devaśarīra meman ya| ikaṅ kamokṣan memana ta ya| ya ta pinaṅguh de saṅ paṇḍita| ikā taṅ jñāna maṅkana| karahasyaniṅ janma ikā| ya ta vinarahakәnku| riṅ ādimadhyanya| mvaṅ avasānanya| niśśeṣa deṅku mavarah iri kita| āpan viśeṣa ya| maṅkana vuvusaṅkve ri kitaṅ vīra||
 rahasyam atulaṁ pītvā|
 śraddadhāno jitendriyaḥ|
 dharmātmāklāntamānasaḥ |
  gurubhakti-sadā sadā||[5.50]

  [5.51]ikaṅ rahasya viśeṣa ya| ya ta hinumәn saṅ paṇḍita| mataṅyan deyaniṅ śiṣya| śraddhā ta ya| satata tumutakәna svadharmaniṅ guru| magәlәma ta ya mabrata| bhakti ta ya maguru| maṅkana kramaniṅ śiṣya| hayva tan suśrūṣa riṅ guru| tar vvehana de saṅ guru ikaṅ vvaṅ tan gurubhakti||
   na deyaṁ vedaśāstrājñe|
 nāhaṅkārāyamādhire |
 nābrate nirdhane nīce|
  nāpakramāpavādike||[5.51]
 
 [5.52]yan śiṣya tar vruh iṅ vedaśāstra| tan vehananira ya| yan śiṣya ahaṅkārāvamāna riṅ guru| tar vehәnira| yan śiṣya bvat mavәrə̄ tvak laṅgәṅ vәrәvәrәn tan vehәn ikā| yan śiṣya tan gumәgə̄ brata| tan vehәn ya| yan śiṣya kasyasih| tar vehәnira ya| muvah yan nīca ya tar vehәnira| yan śiṣya niṣkrama tan vehәnikā| yan śiṣya bvat maṅupәt riṅ guru| tan vehәnira ya||
   guruśuśrūṣadharmeṣṭe|
  gurubhaktiparāyaṇe|
  gurupādāya pūjārthe|
  satye dātavyam icchati||[5.52]
 
 [5.53]riṅ śiṣya guruśuśrūṣa| mvaṅ mahyun iṅ dharma rahasya varah saṅ guru| śāntacitta subhakti makadon kapūjāniṅ pāda saṅ guru| śiṣya nitya gumavayakәn i svakārya saṅ guru| mahyun i kagavayaniṅ tapa| ikaṅ śiṣya maṅkana kramanya| mahyuna ta saṅ guru mājarakәna ikiṅ dharma rahasya||
 idaṁ śāstraṁ mayā proktam|
  rahasyaṁ paramañ chubham|
  bhuvanasya śarīrasya|
  yo jñātvā sa śivam brajet||[5.53]

  [5.54]ikā taṅ śāstra vinarahakәnku| viśeṣa ya| rahayu tәmәn ya| pinakarahasyaniṅ bhuvana lāvan śarīra| ya ta kavruhana de saṅ viku| ikā ta vruh riṅ śāstra ṅaranya| niyatanya mantuk riṅ pada bhaṭāra| an pavarah saṅ muni\ bhārgava| lāvan saṅ ṛṣi siddha muni paḍa maṅaji riṅ\ bhaṭāra||
 [5.55]  iti bhuvanakośan nāma śāstram| brahmarahasyaṁ pañcamaḥ paṭalaḥ 
  
chapter 6: 
 
Jñānasiddhāntaśāstraṁ, Prathamaḥ Paṭalaḥ [6.1]  oṁ girīśvarāya namaḥ  
  †...†
 hetuniṅ sinaṅguh matuhā|
 hayva tan prayatna rikeṅ siddhāntaśāstra|
 rapvan tan kapātaka||[6.1]
 
  kim punaḥ janma mohaś ca|
  na jñānaḥ na kṛto ’dhanaḥ|
 †...†
 na śīlo na vayastapaḥ||[6.2]
 
  [6.2]ṅuniyuni tekaṅ vvaṅ moha| tan pajñāna| tan śīla| tan gumavayakәn dhanadāna| tan iṅ vayah| tan iṅ tapa| hayva rakva tan panәmvaṅ pāpa||
 tena jñānena he skanda|
  vṛddhavṛddhatara-smṛtaḥ|
  na dīrghaiḥ śmaśrubhiḥ keśaiḥ|
  na śvetarūpajātibhiḥ||[6.3]

  [6.3]saṅsiptanikā saṅ vidvan| saprayatnā ri saṅ hyaṅ siddhāntajñāna sira| sira ta matuhātәmәn| āpan matuha deniṅ jñānanira| maṅkanānaku saṅ kumāra| tan ikaṅ madavā kumisnya| tan ikaṅ atiśaya tuhānya| tan ikaṅ madavā rambutnya| tan ikaṅ maparas alәṅis keśanya| tan ikaṅ vvaṅ aruhur kajātinya| ikaṅ sinaṅguh matuhā| ṅa||
 sarvaśāstram adhīyeta|
 tyajanti jñānam uttamam|
 jñānam vāpi na vindeta|
 aho māyāvimohitaḥ||[6.4]

  [6.4]hana sira sādhaka maṅaji sarvaśāstra| ikā saṅ hyaṅ siddhānta uttama ināryakәnira| jñānaṁ vāpi na vindeta| ikā ta saṅ sādhaka maṅkana| tar vruh riṅ jñānaṅku ikā| aho māyāvimohitaḥ| āpan kavәnaṅ deniṅ bañcanaṅku||
  [6.5]sarvaśāstrasya yat param
| hana karih śāstra lәvih saṅkerikaṅ śāstra kabeh| siddhāntajñānam uttamam
| saṅ hyaṅ siddhāntajñāna sira viśeṣanya| adhītya mānavo loke
| hana pva vvaṅ maṅaji saṅ hyaṅ siddhāntajñāna irikaṅ loka| saphalan tasya jīvitam[6.]
| ya ta saphala huripnyān haneṅ loka| liṅ bhaṭāra maṅkana pva ya||
  [6.6]ihatra ca mahādevi
| riṅ ihatrakāla pva ya| kapaṅguh taṅ sukha māgə̄ṅ denya| paratra śivatām brajet[6.]
| irikaṅ dlāha pva ya| sayojya\ pva sira lāvan bhaṭāra śiva saduga||
 [6.7]evam etāni yuktāni
| ikā ta aṅhiṅ hīṅaniṅ varahvarahku ri kita bhaṭārī| atyanta yukti tәmәn| na sandeho varānane
| tan saṅsāra ikaṅ kumavruhi riṅ jñāna maṅkana| maṅkana ta kita bhaṭārī| hayva saṅśaya irikaṅ varahvarah| evam etāni sarvāṇi
| vacanāni suputraka[6.]
| maṅkana ta kitānaku saṅ kumāra| hayva ta kita saṅśaya ri varahvarahku kabeh ri kita||
  [6.8] evaṁ jñānam mahādevi|
 na prakāśati tattvavit|
 kunaṅ deyanira saṅ tattvavit| ike saṅ hyaṅ siddhāntajñāna| vinuvus ta bhaṭārī| rahasyan neryatāṁ tvayā|
 tar varahakna ya denta riṅ janma kuhaka| yapvan varahaknanta saṅ hyaṅ siddhāntajñāna| saṅ vәnaṅ manūta maryādaniṅ guruyāga| pañcapaṇadhanaṁ yadi|[6.]
 ikaṅ mās kālih sapaha| yan maṅkana vehaknanira saṅ hyaṅ jñānasiddhānta| de saṅ paṇḍita|| 
  [6.9] iti jñānasiddhāntaśāstram| prathamaḥ paṭalaḥ 
  
chapter 7: 
 
Bhasmamantrasakalavidhiśāstram, Dvitīyaḥ Paṭalaḥ [7.1]vāhyotpattisthitilīnam[7.]
| saṅ hyaṅ vindu| yeki varahaknaṅkv iri kita bhaṭārī| lāvan hyaṅnira| brahmā| viṣṇu| īśvara||
 mano buddhir ahaṅkāraḥ|
  utpattiś ca nigadyate|
  brahmā viṣṇu-śivaś caiva|
 utpattiś ca nigadyate||[7.2]

  [7.2]saṅ hyaṅ brahmā sira manah| saṅ hyaṅ viṣṇu sira buddhi| saṅ hyaṅ śiva sira ahaṅkāra| nāhan ta lvirnira utpatti vinarahakәn saṅ paṇḍita||
 buddhir ahaṅkāro manaḥ|
  sthitir eva nigadyate|
  śivo brahmāpi viṣṇuś ca|
  sthitir evan nigadyate||[7.3]

  [7.3]nihan byaktanirān sthiti| saṅ hyaṅ śiva sira buddhi| saṅ hyaṅ brahmā sira ahaṅkāra| saṅ hyaṅ viṣṇu sira manah| nāhan ta lviriṅ sthitinira||
 emahaṅkāro mano buddhiḥ|
  pralīnañ ca nigadyate|
  brahmā viṣṇu śivaś caiva|
  pralīnañ ca nigadyate||[7.4]

  [7.4]lviriṅ pralīnanira nihan| saṅ hyaṅ viṣṇu sira ahaṅkāra| saṅ hyaṅ brahmā sira buddhi| saṅ hyaṅ śiva sira manah| nāhan ta lvirnirān pralīna| inajarakәn saṅ paṇḍita||
 ukāro līyate ’kāre|
 akāro līnam makāre|
  makāro līna-vinduke||[7.5]

  [7.5]nāhan tattva saṅ hyaṅ vindu| abhyantara pralīna| saṅ hyaṅ ukāra| līna ri saṅ hyaṅ akāra| saṅ hyaṅ akāra līna ri saṅ hyaṅ makāra| saṅ hyaṅ makāra| līna riṅ vindu|| nihan prayoganira saṅ hyaṅ utpattisthitipralīna| uṁ aṁ mam||
   oṅkāraṁ rudram ity uktam|
  umā svāhā tathaiva ca|
  u svāhā brahmā oṅkāram|
 svāhāpati-japed vudhaḥ||[7.6]
 
 [7.6]nihan tattva saṅ hyaṅ oṅkāra| yan saṅ hyaṅ rudra sira oṅkāra| saṅ hyaṅ ukāra sira umā| yan saṅ hyaṅ brahmā sira oṅkāra| saṅ hyaṅ ukāra sira svāhā| ya dampatī| ṅa| kavruhana saṅ paṇḍita||
   oṁkāra syād idaṁ pūrvam|
  mantraṅ kṛtvāpi śodhanam|
  bhasmamuṣṭin tathā kūryāt|
  śivaṁ bhavatu mānavaḥ||[7.7]
 
 [7.7]vruḥ pva sira riṅ ādi deva saṅ hyaṅ oṅkāra| gavenikā karaśodhana rumuhun| mvaṅ mantranira| huvus pva sira maṅkana| gavayakna taṅ bhasmamuṣṭi| mvaṅ śivīkaraṇa||
   hutāśanañ ca oṅkāram|
  kāṣṭhaṁ brahmākṣaran tathā|
  umā jvālam mahādīptam|
  dhūma-rudras tathaiva ca||[7.8]
 
 [7.8]apa ta ginave saṅ paṇḍita bhasma nihan| ike saṅ hyaṅ brahmamantra kaharan kayva| saṅ hyaṅ oṅkāra kaharan apuya| gumәsәṅīkaṅ kayu| bhaṭārī umā sira ta dilahniṅ apuy| bhaṭāra rudra sira kaharan kukus||
 vījam brahmākṣaraṁ sarvam|
  vahnir oṅkāram eva ca|
  svāhānte iti āhutvā|
  bhasmaśeṣan dine dine||[7.9]

 [7.9]vruh pva saṅ paṇḍita ri kagavayanira saṅ hyaṅ bhasma| ya ta mataṅyan pamūjā sira ri saṅ hyaṅ agni| saṅ hyaṅ brahmamantra sira kaharan vīja| ya ta pamūjānira ri saṅ hyaṅ agni| saṅ hyaṅ oṅkāra mvaṅ saṅ hyaṅ svāhā| sira ta kaharan apuya| sira pinūjā saṅ paṇḍita|| bhasmaśeṣa saṅ hyaṅ apuy sovesove| ya ta bhasmakna saṅ paṇḍita||
 oṅkāra-bhasmakam vindyāt|
  āpo viṣṇur iti smṛtaḥ|
  agnim vā brahmavikhyāntam|
  jñātvā mokṣan na saṅśayaḥ||[7.10]

 [7.10]ndya ta lvir saṅ hyaṅ bhasma nihan| saṅ hyaṅ oṅkāra sira bhasma| saṅ hyaṅ viṣṇu sira vvai| saṅ hyaṅ brāhmā sirāpuya| sira ta tatan paśeṣa mokṣanira||
 brahmā karatalaṁ vyaktam|
  viṣṇuḥ pūrvaka-m-eva ca|
  sarvāṅguli-śivaṁ jñeyam|
  muktāntaṁ padam āpnuyāt||[7.11]

  [7.11]nyan kavruhana de saṅ mahyun uṅgvān iṅ bhaṭāra| saṅ hyaṅ brāhmā riṅ karatala| pratyakṣa sira ṅkāna| saṅ hyaṅ viṣṇu pūrva sira| saṅ hyaṅ śiva riṅ sarvāṅguli sira| enak pva ya vruh saṅ sādhaka| ri tattva saṅ hyaṅ śivabhasma| lāvan kanyāsanira||
 śiva-bhasma samākhyāntaḥ|
  vedi karatalan tathā|
  aṅgulyāḥ samidhaṁ proktam|
 rekhā maṇḍalam eva ca||[7.12]

 [7.12]saṅ hyaṅ śivabhasma kavruhana saṅ sādhaka| irikaṅ karatāla vedi| ikaṅ aṅguli ya samīt| tulisniṅ karatāla ya padmamaṇḍala||
 pañcabhāgañ chiraḥ kūryāt|
  pañcamantram udāharet|
 pūrve sa dakṣiṇe ba syāt|
  paścime ta nyaset vudhaḥ||[7.13]

 [7.13]saṅ hyaṅ śivabhasma pañcadeśaknanira| mvaṅ mantra unyāknanira| sa| pūr| ba| da| ta| pa||
 [7.14]uttaryāghorakaṁ sthānam
| a| u| mūrdhni -m-īśānam eva ca
| i| ri vunvunan| liṅgamūrdhni mukhaṁ śivam
| riṅ liṅga riṅ mukha| bhaṭāra śiva| mvaṅ riṅ mūrdhni| yad īkṣaṁ sthāpayen naraḥ[7.]
| ya ta ṣaḍaṅga bhaṭāra śiva| inadhiṣṭhāna riṅ mūrdhni| ṅkāna ta devatanikaṅ dik vidik| adhiṣṭhānәn saṅ sādhaka| ndya ta lvirnya nihan||
 pūrvāsyam īśvaram vindyāt|
  brahmā dakṣiṇato mukham|
  paścime tu mahādevam|
  uttare vaiṣṇavaṁ mukham||[7.15]

 [7.15]hyaṅ īśvara riṅ pūrva| brāhmā riṅ dakṣiṇa| mahādeva mukha bhaṭāra kulvan| hyaṅ viṣṇu mukha bhaṭāra riṅ uttara| nāhan ta sthānaniṅ devata riṅ dik vidik ikā| samaṅkana  juga bhasmakna saṅ sādhaka| nihan vaneh||
   kakudlalāṭake kaṇṭhe|
  bāhvoḥ hṛdi stanodare|
  nābhipṛṣṭhe tu tad bhasmam|
  pādayor yojayet sadā||[7.16]
 
 [7.16]punuk| rahi| gulū| bāhu kālih| hati| susu kālih| vәtәṅ| nābhi| valakaṅ| suku kālih| nā taṅ bhinasman saṅ sādhaka| nityasa sirār pabhasma||
  bhasmanā śudhyate sarvam|
  tiryagyonigato ’pi vā|
  tṛṇaṁ nityaṁ sthāvaram vai|
  tena yanti śubhāṅgatām||[7.17]
 
 [7.17]lanā pva saṅ sādhaka mabhasma| ya ta mataṅyan śuddhā tāvaknira| de saṅ hyaṅ bhasma| mvaṅ ikaṅ yoni tiryak| dukut| kayukayu| ikā ta kabeh lәpas ikā de saṅ hyaṅ bhasma||
   yena yuktaḥ suras sarve|
 sadaityāsuramānuṣaḥ|
 sasiddhacāraṇagaṇāḥ |
  mokṣaṅ gacchanti bhasmanā||[7.18]
 
 [7.18]ṅuniveh devata kabeh| mvaṅ daitya dānava mānuṣa| saha siddha cāraṇa makādi| mvaṅ samūhaniṅ manūt| mokṣa ikā kabeh| denira saṅ hyaṅ śivabhasma||
   tena bhasmopajīvantaḥ|
  yatnena bratadhāriṇaḥ|
 jaṭāvvalkalakaiḥ puṇyam|
 dhārayante ca nityaśaḥ||[7.19]
 
 [7.19]maṅkana pva kadivyan saṅ hyaṅ śivabhasma| ya ta mataṅyan yatnā ta saṅ yogīśvarān gumәgә brata saṅ hyaṅ śivabhasma||
  nityopajīvitam bhasmam|
  śivabhaktisamanvitaḥ|
 saritsamudrasaṁyogāt|
  avibhāgāya kalpate||[7.20]
 
  [7.20]lanā pva saṅ yogī| makopajīvana saṅ hyaṅ śivabhasma| śivasayojya sira| saikatva lāvan bhaṭāra śiva| kady aṅgāniṅ pasaṅyoganiṅ kilat mvaṅ samudra||
   oṅkāra-puruṣo jñeyaḥ|
  svāhā prakṛtir ucyate|
  oṁkāra-viṣṇur ity uktaḥ|
  svāhā śrīlokaviśrutaḥ||[7.21]
 
 [7.21]āpa mataṅyan sayojya saṅ paṇḍita| pakopajīvana saṅ hyaṅ śivabhasma| nihan saṅ hyaṅ oṅkāra ktā puruṣa| saṅ hyaṅ svāhā sira prakṛti| bhaṭāra viṣṇu sira oṅkāra| bhaṭārī śrī sira svāhā| maṅkana kaṛṅvānira riṅ loka| kavruhana de saṅ paṇḍita||
   brahmā oṅkāra-sāvitrī|
  svāhā patnī tathaiva ca|[7.22]
 
 [7.22]yapvan saṅ hyaṅ brahmā pinakaoṁkāra| saṅ hyaṅ sāvitrī sira svāhā| nihan mataṅyan viśeṣa saṅ hyaṅ śivabhasma||
   sakāro bhagavān viṣṇuḥ|
  makāro bhagavān śivaḥ|
  bhakāro bhagavān brahmā|
  ekatattva-trayībhavet||[7.23]
 
 [7.23]nāhan mataṅyan viśeṣa saṅ hyaṅ śivabhasma| saṅ hyaṅ trisamaya hana riṅ bhasma| bhaṭāra viṣṇu sira sakāra| bhaṭāra śiva sira makāra| bhaṭāra brahmā sira bhakāra| nā ta lvirnirān tiga dadi eka||
   bhakāro sṛjate loke|
  makāro harate prajāḥ|
  sakāro rakṣate loke|
  ekabhāvaṁ pṛthak pṛthak||[7.24]
 
 [7.24]nihan ta byaktanya| ikaṅ bhakāra magave jagat| ikaṅ makārāmralayakәn rāt| ikaṅ sakāra rumākṣeṅ jagat| nāhan vyaktiniṅ tuṅgal mapalenan|| 
   utpatti-bhagavān brahmā|
  sthiti-viṣṇuḥ tathaiva ca|
  pralīna-bhagavān rudraḥ|
  trayas trailokyaśaraṇaḥ||[7.25]
 
 [7.25]bhaṭāra brahmā sirotpatti| bhaṭāra viṣṇu sira sthiti| bhaṭāra rudra sira pralīna| nāhan taṅ tiga pinakaśaraṇaniṅ  loka||
   utpattisthitilīnākhyam|
  brāhmādyaḥ suraśaraṇaḥ|
  nityānityeṣu lokeṣu|
  tattvavit astu nispṛhaḥ||[7.26]
 
 [7.26]omapa ta lvirniṅ loka| makaśaraṇa tәlu ya| maṅkana ikaṅ rāt kabeh| lvirnya nityānitya| lanā tan lanāvaknya| utpatti sthiti pralīna| saṅ hyaṅ brāhmā pinakādinya| mataṅyan tan ahyun saṅ tattvavit irikaṅ loka||
   jagatsṛṣṭis tathā brahmā|
  viṣṇuḥ pālayito bhavet|
 rudras saṅhārako loke|
  jagatsthāvarajaṅgamaḥ||[7.27]
 
 [7.27]saṅ hyaṅ brāhmā sira magave jagat| saṅ hyaṅ viṣṇu sira rumākṣeṅ prajā| bhaṭāra rudra sirāmralayakәn rāt| ikaṅ rāt mvaṅ sthāvarajaṅgama| yekā pinralīnakәn de saṅ hyaṅ rudra||
   aham mantroddharan devi|
  oṁkāraṁ paramādikam|
 ūrdhvam vā vaṣaḍ ātmanā|
  viddhi viddhi varānane||[7.28]
 
 [7.28]ike taṅ mantra bhaṭārī| avakniṅ hulun ikā| lāvan ikaṅ mantra vaṣaṭ| umuṅgv i ruhur| yekā kavruhananta bhaṭārī||
   yāvajjīvan naro devi|
  bhasmanā śuddhamūrtaye|
  tāvat deham parityaktam|
 muktaḥ koṭiś ca janmanām||[7.29]
 
 [7.29]kalīṅanikaṅ dadi vvaṅ| yāvat ahurip| mataṅyan avaknya| pariśuddhәn ya deniṅ bhasma| maṅkana ikaṅ śarīra| tāvat tiniṅgalakәn deniṅ svajīva| āpan ikaṅ avak| mokta ya ri vәkasan| adyapi riṅ koṭikoṭi janma| gumavayakәna kābhyāsan saṅ hyaṅ śivabhasma| maran tan kataman pāpa| makaphala kapavitraniṅ avaknira||
  pumān napuṅsakaś cāpi|
  strī mleccha-śūdra-yady api|
  saḥ bhasma satatan devi|
  jñātvā tyakta-śivaṅ gataḥ||[7.30]
 
 [7.30]ikaṅ vvaṅ maṅabhyāsa ri saṅ hyaṅ śivabhasma| adyapi sāvakanya| yan lanaṅa| yan kәḍi kunәṅ| yan strī| yan śudra| yan tucchajanma| ikā ta kabeh bhaṭārī| yan tәpәt denya kumavruhī saṅ hyaṅ śivabhasma| ikā ta yan tiniṅgalakәn de saṅ hyaṅ hurip śarīranya| mantuk ta ya riṅ pada bhaṭāra śiva| ikaṅ vvaṅ vruh tattvaniṅ bhasma|| \\ \ \ \ \ \ \ \ \ \ \ \ \ \ \ \ \  iti bhasmamantrasakalavidhiśāstram| dvitīyaḥ paṭalaḥ  
  
chapter 8: 
 
Jñānasaṅkṣepaṁ, Tṛtīyaḥ Paṭalaḥ [8.1]deva uvāca|
 [8.2] tәlas kavicāran saṅ hyaṅ śivabhasma| inujarakәnku ri kita bhaṭārī| kunaṅ phalaniṅ nityaśoca| pājaraknaṅkve kita vaneh|| 
   pattraśaucaphalan devi|
  sahasram vā dine dine|
 pṛthvīśaucam vā salakṣam|
  jalaṁ vāyutam eva ca||[8.1]
 
 [8.3]ikaṅ roṇḍon pinakaśoca| sevu phalanya| yan dina dina| ikaṅ pṛthivī pinakaśauca| sātus hivu phalanya| ikaṅ jala pinakaśoca| sāyuta phalanya||
 [8.4]bhasmaśauca-phalan dadyāt
| sahasrakoṭitatphalam
| nihan phalaniṅ bhasma pinakaśoca| sevu koṭi phalanya| aprameyaṁ jñānaśaucam[8.]
| hana ta kapiṅlimaniṅ śoca| aṅhiṅ jñānaśoca juga lәvih sakiṅ śoca kabeh| ya tikā aprameya phalanya| yekā pavarahaṅkve kita bhaṭārī||
   kaniṣṭhaṁ pattraśaucānam |
  madhyamaṁ pṛthivīn tathā|
  dvābhyāṁ śaucañ jalaṁ devi|
  traibhyaḥ bhasman tu śaucake||[8.3]
 
 [8.5]nihan ta kramanya| ikaṅ roṇḍon pinakaśoca| kaniṣṭhā ya| ikaṅ lәmah pinakaśoca| madhyā ya| ikaṅ jala pinakaśoca| uttamā ya| mataṅyan lәvih sakeṅ rvan| bhasma pinakaśoca| lәvih saṅkeṅ tiga||
   ebhyo śaucottama-jñānam|
 guhyād guhyatamaṁ smṛtam|
  etat sarvam prayatnena|
 vidyāt viśokamanasaḥ||[8.4]
 
 [8.6]ikā taṅ roṇḍon lәmah vvai bhasma| an pinakaśoca| alah deniṅ jñānaśoca juga| aṅhiṅ jñānaśoca uttama saṅke rikā kabeh| rahasya saṅkeṅ rahasya| yekā kavruhananta bhaṭārī| deyanta kumavruhīrikā| sarvaprayatnā kiteriya| donikān kinavruhan| hilaṅaniṅ saṅsāra| maṅkana liṅ bhaṭāra riṅ bhaṭārī||
  †kim bhasmanaḥ vījaṁ yadā|†
  sāmānyaṁ †...† |
 †kiṁ mantranirmantrasamānyam eva†||[8.5]
 
 [8.7]liṅ bhaṭārī| aparan ta lvirniṅ vīja saṅ hyaṅ śivabhasma| sājñā bhaṭāra| yan sāmānya vīja rikā| mvaṅ āparan ta mantranira| yan sāmānyamantra kunәṅ| apa samantra kari ya| tan pamantra kunәṅ| maṅkana riya sājña bhaṭāra| maṅkana liṅ bhaṭārī|\\ deva uvāca| liṅnira||
   bhakāro brahmarūpeti|
  sakāro viṣṇur eva ca|
  makāro mama rūpevam|
  praṇavaṁ tryakṣaraṁ smṛtam||[8.6]
 
 [8.8]liṅ bhaṭāra nihan| ikaṅ bhakāra rūpa bhaṭāra brahmā ikā| ikaṅ sakāra rūpa saṅ hyaṅ viṣṇu ikā| ikaṅ makāra īśvararūpa ikā| ya ta kavruhananta āku ikā katiga bhaṭārī||
   yad idam praṇavam bhasmam|
 śarīrānte niyujyatām|
 sakalaniṣkalam bhasmam|
 vidyate na punarbhavaḥ||[8.7]
 
 [8.9]ndya kārikā sinaṅguhan bhasma| sira ta sahajakna riṅ śarīra| sira sakalaniṣkalabhasma| ṅa| kunaṅ saṅ vruh irikā| sira ta mokti| ṅa||
   bhasmadehañ ca sakalam|
  jñānadehātiniṣkalam|
  jñānī caiva nirākāram|
  jñānaikatvam pramucyate||[8.8]
 
 [8.10]nyaṅ sakalabhasma| ṅa| ikaṅ śarīra ya sakalabhasma| ikaṅ jñāna ya niṣkalabhasma| ṅa| aparan ikaṅ jñāna lәvih saṅkeṅ jñāna muvah| saṅ vruh riṅ jñānabhasma| sira ta lәpas| makanimittaṅ jñāna viśeṣa||
   sarvakarmāṇi yaḥ kṛtvā|
  aśubhāni śubhāni ca|
  bhasmasaṅhārake sarvam|
  jñātvā mokṣāpi durlabham||[8.9]
 
 [8.11]ya ta mataṅyan deya saṅ vruh ri saṅkṣepanira saṅ hyaṅ bhasma| sira tatan apilih ri kagavayanira| halahayu ginavayakәnira juga niyatanya| āpan evәh ikaṅ kamokṣan denira||
  idaṁ jñānam mahādevi|
 sarvatattvaviśeṣitam|
  rahasyan durlabhañ cāpi|
  svargadam mokṣadan tathā||[8.10]
 
  [8.12]ikaṅ jñāna bhaṭārī| viśeṣaniṅ sarvatattva kabeh ikā| muvah evәh ikā katәmvanya| ya kāraṇaniṅ svarga mokṣa||
  pañcapadaṁ prati deyam |
  na śiṣyāya tv asevake|
  śāntadāntāya śiṣyāya|
  dātavyaḥ vidhivat punaḥ||[8.11]
 
  [8.13]maṅkana kātiśayan saṅ hyaṅ jñāna bhaṭārī| mataṅyan hayvā kitāmarahakәn ya riṅ vvaṅ len| mvaṅ riṅ śiṣya tar sevaka| yan apa lviriṅ śiṣya varahәn riṅ jñāna| mahārdhika ta ya| mārūm ikaṅ ākṛti mvaṅ ulahnya| yan maṅkana vehәn ya riṅ adhikājñāna| saha vidhividhāna carvādi||
   maṇḍapāni vidhānec ca|
  praviśya śravayet vudhaḥ|
  trigaṇaṁ puruṣeśānam|
 guṇalakṣaṇam eva ca||[8.12]
 
 [8.14]ndya tāvaknikaṅ jñāna varahakna nihan| ikaṅ trigaṇa ya| lāvan tatpuruṣa| mvaṅ īśāna| trigaṇa ṅaranya| sādyo| bāma| aghora| kunaṅ ikaṅ tatpuruṣa| vindu| ikaṅ īśāna| nāda||
   piṇḍitam praṇavam proktam|
  vindunādena bhūṣitam|
  yo jñātvā na punarjanmaḥ|
  nirakṣaran tathā kṣaṇāt||[8.13]
 
 [8.15]patәmunikā kabeh| ya ta sinaṅguh praṇavākṣara| kinahanan ta ya deniṅ vindu nāda| ya ta kavruhana de saṅ mahāpaṇḍita| vruh pva sirerikā| tātan valuy aṅjanma sira muvah| tar patәmahan| mvaṅ tan kavastu deniṅ rāt kabeh||
 [8.16]etat taṁ sakalaṁ jñānam
| saṅ hyaṅ praṇava sira sakalajñāna| etat taṁ svargam eva ca
| saṅ hyaṅ praṇava sira svarga| etat jñānañ japec caiva
| ikā ta saṅ hyaṅ praṇava| kavruhana de saṅ paṇḍita| japaknanira sira| yo jñātvā yāti  muktatve[8.]
| pinakajapanira saṅ hyaṅ praṇava| lәpas ta sira||
 [8.17]brahmā prakṛti-vijñeyaḥ
| nihan ta kavruhana saṅ vidvan| saṅ hyaṅ brahmā sira pradhāna| viṣṇur ātmā bhavet tathā
| saṅ hyaṅ viṣṇu sira ātmā| paramātmā bhavet rudraḥ
| bhaṭāra rudra sira paramātmā| antarātmā sadāśivaḥ
| saṅ hyaṅ sadāśiva sira antarātmā| ante sūkṣmaḥ nirākāraḥ
| saṅ hyaṅ paramaśiva sira vәkasan| sūkṣma tar pāvak| sa eva parama-smṛtaḥ[8.]
| mataṅyan katuturana saṅ hyaṅ paramaśiva de saṅ vidvan||
 [8.18]śivaś śivatamo jñeyaḥ
| saṅ hyaṅ śivatama lәvih sira sake saṅ hyaṅ śiva| śivāc chivataraṁ smṛtam
| saṅ hyaṅ śivatara sira lәvih sake saṅ hyaṅ śivatama| śivāt sadāśivan devi
| saṅ hyaṅ sadāśiva sira lәvih sake saṅ hyaṅ śivatara| paramaśivam abyayam[8.]
| saṅ hyaṅ paramaśiva lәvih saṅke saṅ hyaṅ sadāśiva| tan pakasurudan sira||
 [8.19]śivaś ca paramo nāde 
| nāda-m-īśāna-m-eva ca
| saṅ hyaṅ paramaśiva muṅgv iṅ nāda| īśānāvaknira| sadāśivasya yad vījam
| vindau tatpuruṣas tathā[8.]
| saṅ hyaṅ sadāśiva sira muṅgv iṅ vindu| tatpuruṣāvaknira||
 [8.20]sadārudrasya yad vījam
| candra-m-aghora-m-eva ca
| saṅ hyaṅ sadārudra sira muṅgv iṅ ardhacandra| aghorāvaknira| sadyojātas tu he skanda
| strīpuṅso yugapat smṛtaḥ[8.]
|| ikaṅ bāmadeva mvaṅ sadya| pradhānapuruṣāvaknya| yugapat ikā kālih| katuturana saṅ paṇḍita||
  [8.21]idaṁ rahasyakaṅ jñātvā
| mataṅyan deya saṅ vruh rike saṅ hyaṅ rahasyajñāna bhaṭārī| kathitan te varānane
| tātan varahakna ya| devatānām manuṣyāṇāṁ
| durlabhaṁ mokṣam āpnuyāt[8.]
| kunaṅ ikaṅ devata| daitya| manuṣya| vruh irikaṅ kamokṣan| tar vruh pva sira ri saṅ hyaṅ haji| tan siddha mokṣa ikā| kunaṅ saṅ vruh rīke saṅ hyaṅ haji sira ta mokṣa| ṅa||
 [8.22]nādād vinduḥ samudbhūtaḥ
| ikaṅ vindu mәtu sakiṅ nāda| vindoḥ jāto ’rdhacandramāḥ
| ikaṅ ardhacandra dadi sakeṅ vindu| tasmāt jagatsamudbhavaḥ[8.]
| ikaṅ oṅkāra mijil sakiṅ ardhacandra||
 [8.23]candre pralīyate viśvam
| ikaṅ oṅkāra līna riṅ ardhacandra| candro vindau  pralīyate
| ardhacandra līna riṅ vindu| vinduḥ nāde pralīyate
| ikaṅ vindu līna riṅ nāda| nādaḥ līnan tu niṣkale[8.]
| ikaṅ nāda līna riṅ niṣkala||
 [8.24]sa eva paramasūkṣmaṁ
| śivaṁ śivatamaṁ smṛtam
| sira śiva| sira śivatama|  niṣkalaḥ niṣkalo devaḥ
| śūnyāt śūnyataraḥ paraḥ[8.]
| sira ta śūnya sakeṅ śūnya| kalīṅanira viśeṣaśūnya sira||
  [8.25]yo viditvā mama deham 
| vruh pva saṅ prajña ry āvak bhaṭāra śiva| viśate paramañ chivam
| sira ta mantuk ri pada bhaṭāra paramaśiva| praviśet paramaṁ sukham
| sira ta makāvak paramasukha| śivatattvaṁ samākhyāntam
| ike kocapan saṅ hyaṅ śivatattva| na prakāśati paṇḍitaiḥ[8.]
| tātan varahakna de saṅ paṇḍita riṅ len||
 [8.26]prakāśayati yo mūrkhaḥ
| tan varahakna riṅ janmamūrkha sira| hana pva vvaṅ mapuṅguṅ marahakәn ike saṅ hyaṅ haji siddhāntajñāna| narakam pratipadyate[8.]
| sira tatan vuruṅ umaṅguhakәn kapāpan||
 [8.27]devadaityamanuṣyāṇām
| mudrārcaṇavidhikramāt
| kunaṅ ikaṅ mudrā| mvaṅ arcaṇa| saha vidhikrama| deva| daitya| manuṣya| ya ta phalanya| homabhasman tathā moham
| kunaṅ ikaṅ vvaṅ mahoma| mabhasma| yan tar vruh riṅ śaivasiddhāntajñāna| niyata moha| ṅa| hūṁdhrūtkāram idaṁ mantram
| ikaṅ mantra hūṁdhrūtkāra| sakale na tu niṣkalam
| riṅ sakala ikā| kunaṅ ikaṅ niṣkala| tan maṅkana| etat sarvam mahādevi
| ikā ta kabeh bhaṭārī| yo jñātvā svargadam mohāt
| yan saṅ sādhaka karakәtaniṅ mudrārcaṇa| mvaṅ mantravidhikrama| ya ta tumәmuṅ svargaphala sira| makahīṅaniṅ svarga sira| saka ri puṅguṅnira riṅ niṣkalajñāna ikā| mama māyāvimohitaḥ
| ikā taṅ vvaṅ maṅkana| kәna deniṅ bañcanaṅku ikā| mudrārcaṇavidhiṅ kuryāt
| kunaṅ kagavayanikaṅ mudrārcaṇa| mvaṅ vidhikrama | argaḍa-mokṣakāṅkṣiṇaḥ[8.]
| yekā vaṅkәlan  saṅ mahyun iṅ kamokṣan||
  [8.28]namaskāran tathā devi
| śarīrasakalambhavaḥ
| apan ikaṅ sәmbhah riṅ bhaṭāra| yāvajjanma  punarbhavam
| amuhara kapunarbhavan ya| ndya taṅ kabañcana deṅku| devāsuramanuṣyaś ca
| brahmaviṣṇumaheśvaraḥ
| devata| daitya| manuṣya| adyapi brahmā| viṣṇu| maheśvara tuvi| sarvam māyāvimohitaḥ
| ikā ta kabeh kәna deniṅ bañcanaṅku| tava māyāvimohitaḥ[8.]
| kady aṅgān yan kәna deniṅ bañcananta bhaṭārī||
 [8.29]mokṣakaṅkṣī mahādevi
| mataṅyan deya saṅ mahyun iṅ kamokṣan| sarvakarma parityajet
| tiṅgalaknanira tekaṅ sarvakarma mudrārcaṇādi| yāvajjīvan tamoloke[8.]
| salavasniṅ huripnira hana riṅ loka| tiṅgalakna| ikaṅ tamah ṅke ri hati| ndya tekaṅ tiṅgalakna nihan lvirnya||
   mantrahūṁdhrūtnamaskāram|
  mudrārcaṇavidhikramam|
  homabhasmavidhānañ ca|
 sarvayajñam varānane||[8.28]
 
 [8.30]nihan taṅ mantra| hūṁdhrūtkāra| mvaṅ namaskāra| mudrā| arcaṇa| vidhihoma| sarvavidhāna| mvaṅ kagavayaniṅ bhasma| mvaṅ sarvayajñādi| na vidyate iti sarvam
| ikā ta kabeh tan gavayakna| bandhanaṁ mokṣakaṅkṣiṇaḥ
| ikā ta apushapusniṅ kamokṣan| tyaktvā mokṣārthi sarvathā
| ya ta mataṅyan tiṅgalakna tikaṅ mudrādi de saṅ mahyun iṅ kamokṣan| katiṅgal pva ya ta| viśate paramaṁ śivam[8.]
| mantuk ta sira riṅ bhaṭāra paramaśiva||
 [8.31]homārcaṇavidhiṁ sarvam
| bhasmāyogyan tu saṇmukham
| mudrāmantranamohūṁdhrūt
| āpan ikā kabeh ānakku saṅ kumāra| svargadan na ca mokṣadam
| aṅhiṅ svarga hīṅanya| tar tәmuṅ kamokṣan| tatraiva saktahṛdaye
| sādhako mantrasaṅyutaḥ
| hana ta sādhaka sakta riṅ mantra| tadā vyāmoha-liṅgānāṁ
| mvaṅ kabhyāsaniṅ liṅgakārya| sakale na tu niṣkalam
| sira ta umaṅguh ikaṅ sakala| tan tumәmuṅ niṣkala| tan mokṣa kalīṅanya| kūṭamudrā tathā mantram
| evaṁ noccārayed vudhaḥ
| maṅkana pva ya ikā saṅ paṇḍita| tātan maṅunyākәna kūṭamantra| mvaṅ kūṭamudrā| idan tat niṣkalajñānam
| kunaṅ ikaṅ niṣkalajñāna| ya ta kavruhana de saṅ yogī| padam eva nirāśrayam[8.]
| mataṅyan kavruhana ya| ikaṅ kanirāśrayan| apan kasurudan sukhaduhkha||\\ devī uvāca|| 
  [8.32]ātmanaḥ bāyavāḥ bhāgāḥ
| tvayā pūrve tu vācakaḥ[8.]
| ikaṅ ātmā vinarahakәn bhaṭāra ri ṅhulun ṅūni| pira ta kvehnya| bāyu avaknya liṅta| maṅkana liṅta| pājarakna hyaṅ mami tәmәntәmәn|\\ devovāca||
 [8.33]ātmāni śivarūpāni
| rūpa bhaṭāra śiva ikā| anekāni varānane
| maṅkana rūpanya tan tuṅgal| jyotimayāni divyāni
| teja pinakāvaknya nitya ya| saṅsārāni pṛthak pṛthak[8.]
| saṅsāra ya| mapalenan ta ya||
 [8.34]śivaṁ tattve mahādevi
| āveśituṁ vicintayet
| ikā ta kabeh| kinavruhan saṅ yogī tattvanya| ṅke ri saṅ hyaṅ śaivasiddhānta bhaṭārī| dumehnikā tar lәpas| māyena kṣamate mūrkhāt
| mudrān dehī niṣevate[8.]
| lāvan saṅ sādhaka maṅabhyāsa mudrā| sira ta kavәnaṅ deniṅ puṅguṅnira hetu| mataṅyan tan gavayakna saṅ yogī||
 [8.35] ihācintyam mahādevi
| tad eva paramaṁ śivam[8.]
| kunaṅ ikaṅ niṣkalajñāna| yāvaka bhaṭāra paramaśiva| yekājaraknaṅku ri kita bhaṭārī||
 [8.36] niṣkaleva mahātmāni
| tāvaj jyotir nirātmakaḥ
| avak bhaṭāra tāvat niṣkala sira| tar pāvak teja| na śarīran na cendriyam
| tan paśarīra| tan pendriya| kaivalyam āvak niṣkala| yo jñātvā tattvavic chūnyam
| niṣkalañ chivasaṅjñakam
| ikā tāvak bhaṭāra niṣkala| kavruhana saṅ tattvavit| tyaktvā liṅgan tu niṣkalam
| yan sirāvak niṣkala| tumiṅgal irikaṅ liṅga| liṅgamūrtis tu niṣkalam
| ikānāvak bhaṭāra yan sakala liṅga| ya tikā niṣkalaliṅgāvaknira| tiniṅgalakәn pvekaṅ liṅga| śivaṁ kṣaṇan tataḥ param[8.]
| riṅ kṣaṇa sirān mantuk riṅ bhaṭāra paramaśiva muvah||
 [8.37] sarvakarmāṇi yaḥ kṛtvā
| saṅ vruh riṅ niṣkalajñāna sira tar apilih ri kagavayanira| aśubhāni śubhāni ca
| halāhayu ginavayakәnirerikā| yathecchā kurute devi
| āsiṅ sakahyunira| ginavayakәn|| sa eva paramārthavit[8.]
| maṅkana deyanira saṅ vruh riṅ paramārtha| i vruhira riṅ niṣkalajñāna||
  [8.38] praṇavajñānamāhātmyā
| ike saṅ hyaṅ praṇavajñāna| māhātmya sira| tantre durlabhalakṣaṇam
| evәh kalakṣaṇānira riṅ haji vaneh| etattantre mahādevi
| ike hajinta ṅke mevәh ta ya bhaṭāri| yathecchā kurute sadā[8.]
| saṅ vruh riṅ kaviśeṣan saṅ hyaṅ praṇavajñāna| sira ta yathecchā ri kagavayanira  sadā||
 [8.39] jñānasaṅkṣepanirsthityam
| śivaproktaviśeṣitam[8.]
| ikā ta pavarahvarah bhaṭāra śiva| jñānasaṅkṣepa ikā| mvaṅ ri tan sthityaniṅ jñāna saṅ yogī riṅ vidhikrama| hetunikā inajarakәn de bhaṭara||
 [8.40] iti jñānasaṅkṣepan nāma śāstram| tṛtīyaḥ paṭalaḥ 
  
chapter 9: 
 
Bhuvanakośaṁ, Navamaḥ Paṭalaḥ  jyotirūpāṇi sarvāni|
 śuddhajñānaṁ tu niṣkalam|
  bhāṣitāni vidhānāni|
  yo jñātvā na punarbhavaḥ||[9.1]
 
  
nihan pavarah bhaṭāra ri ṅhulun ṅūni| ike saṅ yogī| yar vruha sireṅ niṣkalajñāna| āpan ikā hīṅaniṅ sarvajyoti| niyatanira tar valuya janma liṅta||   maṇḍalāni mam uktāni |
  sarvadevasamānvitaḥ|
  bhāṣitāni purānyeṣām|
  prāpyate na punarbhavaḥ||[9.2]
 
 
nāhan pavarah ri ṅhulun| saṅ sādhaka yar vruha sira yan sarvadevatāvakniṅ maṇḍala| niyata sira tar valuyāṅjanma liṅ bhaṭāra||   mudrārcaṇāni sarvāni|
  prayogavidhitāni ca|
  kurvanti satataṁ jñānam|
  prāpyante paramaṁ śivam||[9.3]
 
 
nihan ta vaneh| ikaṅ mudrārcaṇa sakvehnya| mvaṅ sahananiṅ prayoga ikā kabeh| yekā ta gavayakna saṅ yogī nityakāla| ikā ta saṅ yogīśvarān gumavayakәn| sira ta mantuk ri pada bhaṭāra paramaśiva|| [9.1]śaivatantre vidhiṁ sarvam
| tadvat saṅsārabhāṣitam
| ikā taṅ mudrā sahananya| tadvat varahakna pva ya muvah| aṅde saṅsāra ṅke ri saṅ hyaṅ siddhānta ri ṅhulun| kiṁ mithyā kiṁ idaṁ satyam
| kathaya me  sureśvara[9.]
| syapa tekādvā| syapa tuhu veh| sājñā bhaṭāra||
 [9.2]prajñaṁ paramadevatvam
| śivena kin tathā tvayā
| ikaṅ tattva bhaṭāra paramaśiva| sira ta makāvak prajña liṅta| śaivatantreṣu durlabdhe
| mevәh ta katәmvanikā ṅke| ri saṅ hyaṅ dharma siddhāntajñāna|| kim asatyaṁ punaḥ satyam[9.]
| advā tuhu kari ya| yekojarakna ri ṅhulun muvah||\\ an maṅkana vuvus bhaṭārī| devovāca||
 [9.3]mām eva kathitaṁ pūrvam
| śivena paramañ chivam
| om bhaṭāra paramaśivāmarah ṅhulun| an pavarah saṅsāra ikaṅ mudrādi| maṅkana liṅnire ṅhulun| tad eva kathitaṁ sarvam
| tāvad eva varānane[9.]
| ya ta mataṅyan inajarakәn ri kita| nahan takvantery aku ṅūni||
 [9.4]nirasatyaṁ tathāmṛṣyam
| tvam eva ca sureśvari
| tātan pāvak ādvā tuhu bhaṭārī| kady aṅgānku tan pāvak ādvā tuhu| maṅkana ta kita tan makāvak ādvā tuhu| devamanuṣyatiryañ ca
| mṛṣaṁ satyam varānane[9.]
| kunaṅ ikaṅ devata mvaṅ manuṣya tiryak| yekā makāvak ikaṅ dvā tuhu||
   yajña tapo mahādevi|
  satyadharmavidhin tathā|
  jñānavijñānakaṁ sarvam|
  kurvanti satatan narāḥ||[9.8]
 
 
nihan taṅ yajña| tapa| brata| dharma| vidhikrama| yekā tuhu bhaṭārī| nā taṅ kavruhana| guṇa| mvaṅ māri vruh| ikā ta kabeh| ya ta ginavayakәn ikaṅ vvaṅ satata|| [9.5]yeṣu yeṣu mahādevi
| santataṁ saktamānasaḥ
| ikā taṅ vvaṅ sakta manahnya riṅ dharma| tair eva vṛttibandhanam
| ikaṅ vvaṅ maṅkana kāpusan ikā deniṅ ulah| mataṅyan tar lpas| yogiṇe mama mohitaḥ[9.]
| kalīṅanya mapuṅguṅ ri ṅhulun ike saṅ yogī yan gumavayakәn ikaṅ mudrādi||
  [9.6]tyaktvārcaṇavidhin devi
| śaivatantreṣu ca sadā
| mataṅyan deya saṅ yogī| nitya sirātiṅgala irikaṅ mudrārcaṇavidhi| ṅkeṅ aji siddhānta| prayojanaṅ parityajya
| mvaṅ ikaṅ prayojana tiṅgalaknanira ta ya| paścāt paśupater iva[9.]
| kady aṅgānyān ināryakәn saṅ hyaṅ paśupati| iva maṅkana tāryākәn ike hajinta ṅke||
  [9.7]mama rūpāṇi sarvāni
| mudrādīni varānane
| ikā ta kabeh| ikaṅ mudrādi| rūpani ṅhulun ikā bhaṭārī|| mama rūpāṇi sarvāni
| asitādīni ṣaṇmukha[9.]
| maṅkana tānakku saṅ kumāra| sakvehnikaṅ asitādi avakni ṅhulun ikā||
 [9.8]yo jñātvā sakalan devi
| ikā ta varahku ri kita| yekā avakniṅ deva sakala| ya ta kinavruhan saṅ yogī| prāṇaḥ saṅsāravibhramaḥ
| sira ta mamaṅguh saṅsāra bhāvacakra|| jyotiś śivamayan devi[9.]
| mvaṅ saṅ vruh ry avak bhaṭārān toñ jyoti| saṅsāra ta kapaṅguh denikā mvaṅ bhāvacakra||
 [9.9]mama guhyan tathā jñānam
| saṅsāra pvaṅ maṅkana| ya ta mataṅyan rәṅvāknanta ike jñānaṅku viśeṣa bhaṭārī| śṛṇu śroteva tat pūrvam[9.]
| kadyaṅgantāṅrәṅə̄ varahvarahkv i ṅūni| maṅkana ta karәṅvān ikaṅ niṣkalajñāna||
 [9.10]yoginaḥ mokṣakāryārthī
| svaputraḥ paśubandhavāḥ||[9.]
 maṅkana ta saṅ yogī| saṅ mahyun riṅ kamokṣan sira| hana pvekānaknira| mvaṅ\ kadaṅnira| vәnaṅvәnaṅnira| pirәṅə̄nira teki saṅ hyaṅ niṣkalajñāna denira||
 [9.11]jñāna-tvan niṣkalan devi
| rahasyaṁ mama durlabham
| ike taṅ jñāna rinahasyaṅku bhaṭārī| paramaviśeṣa ikā| mevәh tәmәntәmәn ikā| jñānānanta| ya ta kavruhana saṅ paṇḍita| saṅ mahyun tumәmvaṅ kamokṣan| santataṁ lakṣaṇaṁ viddhi
| yan lanā denta kumavruhi paramarahasyaniṅ jñāna bhaṭārī| viśate paramaṁ śreṣṭham
| padaṁ śūnyāntaniṣkalam[9.]
| kinavruhanira pvekaṅ niṣkalajñāna de saṅ yogī| sira ta mantuk riṅ pada bhaṭāra śiva| lvirnya| śūnya||
 [9.12]yathecchā labhyate nityam
| mapa ta lvir saṅ yogīn mantuk iṅ pada bhaṭāra| pinaṅguhnira yathecchā nityasa| adhaś cordhvañ ca tiryañ  ca
| nyaṅ yathecchā| ṅa| i sor i ruhur tumāmpā ya inalivatanira| vyāpitvāt sarvakāmitvāt
| mvaṅ sakahyunira tәkā| sūkṣmatvāt paramaś śivaḥ[9.]
| ri denira sūkṣma| sira ta yogīśvara| āpan tәlas ekatva| lāvan bhaṭāra paramaśiva||
 [9.13]jñānañ ca sakalan tyaktam
| maṅkana pva lvir saṅ tumәmuṅ niṣkalajñāna| ya ta mataṅyan tiṅgalakna ikaṅ sakalajñāna de saṅ sādhaka| niṣkalatvan nirāmayam[9.]
| kunәṅ kavruhana saṅ sādhaka| ikaṅ niṣkalajñāna juga| apan atyanta kasurudan sukhaduhkha||
 [9.14]bāyubhūtañ chivan nityam
| ndya tāvak bhaṭāra niṣkalajñāna sira| ikaṅ bāyv avaknira| nitya ya|| jñānati paramārthavit
| sira ta kavruhana saṅ paṇḍita|| niṣkalan tan nirāmayam[9.]
| maṅkana liṅ bhaṭāra riṅ bhaṭārī|\\ devy uvāca||
  bhagavan devadeveśa|
  mama katha vṛṣadhvaja|
  jñānaṁ samastalokeśa|
  vijñānañ ca sureśvara||[9.19]
 
 [9.15]he kita bhaṭāra| kita viśeṣaniṅ devata kabeh| kita bapaniṅ hulun| kita makavāhanaṅ lәmbu| kita ratuniṅ bhuvanāṇḍa kabeh| ikaṅ jñāna vijñāna varahakna ri ṅhulun bhaṭāra||
   arcaṇaṅ kiṁ paraṁ śreṣṭham|
  mudrānām uttamañ ca kim|
  mantrāṇām uttamaṅ kiñ ca|
  kūṭānām uttamañ ca kim||[9.20]
 
 
nihan takvanaknani ṅhulun vaneh| ndya ta humūr lәvihnikaṅ arcaṇa mvaṅ mudrā| lāvan ikaṅ sarvamantra| mvaṅ kūṭamantra|| [9.16]kiṁ jñānaṅ kiñ ca vijñānam
| nihan takvanaknani ṅhulun vaneh| ikaṅ jñāna mvaṅ vijñāna| svargadaṁ mokṣadan tathā
| aparan tekaṅ amuhara svarga lavan kamokṣan|| praṇavasya tu māhātmyā
| mapa ta viśeṣanikā saṅ hyaṅ praṇava| mataṅyan viśeṣa|| brūhi tu lakṣaṇañ ca kiṁ[9.]
| tapvan vruh ṅhulun irikā| mataṅyan varaha ṅhulun||
 [9.17]ahaṁ hi bhagavan nātha
| dāsībhūtātma kevalam 
| ndya ta mataṅyāt varaha kita| ya ta līṅәnku bhaṭāra bapani ṅhulun| maṅke varah ṅhulun|| kim idaṁ praṇavan tattvam
| brūhi brūhi ca tattvataḥ[9.]
| tapvan vruh ri tattvanikā saṅ hyaṅ praṇava ṅhulun| ya ta mataṅyan varahakna bhaṭāra|| maṅkana takvan bhaṭārī ri bhaṭāra|\\ devovāca||
   arcaṇāt paramaṁ mudrā|
 mudrāṇāṁ mantram uttamam|
  mantrānām uttamaṅ kūṭam|
  kūṭānāṁ praṇavaṁ param||[9.23]
 
 
ikaṅ arcaṇa tinakvanakәnta bhaṭāri ri ṅhulun ṅūni| ya ta varahaknaṅkva ri kita| ikaṅ mudrā ya lәvih sakeṅ arcaṇa| ikaṅ mantra lәvih sakeṅ mudrā| ikaṅ kūṭamantra lәvih sakiṅ mantra kabeh| praṇava kūṭa lәvih saṅkerikā||   sarveṣām api kūṭānām|
  praṇavaṁ kūṭam uttamam|
  nādanādāntavinduś ca|
 śarīran niṣkalaṁ smṛtam||[9.24]
 
 
ikaṅ kūṭamantra kabeh| praṇava kūṭa tәmahanya| kinahanan ta ya deniṅ nāda nādānta mvaṅ vindu| yapvan maṅkana ikaṅ praṇava| yekā śarīrani ṅhulun niṣkala ikā|| [9.18]trividhaṁ praṇavan devi
| hrasvan dīrghaṁ plutan tathā
| ikā taṅ praṇava bhatārī| tәlu lvirnya| hrasva| dīrgha| pluta| nāhan avaknya| bhūr bhuvaḥ svar iti khyātaḥ
| ya sinaṅguh tribhuvana| ṅa| praṇavan trividhaṁ smṛtam[9.]
| ikā tāvaknikaṅ praṇava tәlu| ya ta katuturana saṅ sādhaka||
 [9.19]ekavindu-mahādevi
| praṇavaṁ hrasvam eva ca
| ikaṅ praṇava hrasva| yekā tuṅgal vindunya| dvivinduḥ praṇavaṁ dīrgham
| ikaṅ praṇava rvā vindunya| yekā dīrgha| ṅa| trivinduḥ praṇavaṁ plutam[9.]
| ikaṅ praṇava tәlu vindunya| yekā pluta| ṅa||
 [9.20]ekavinduś ca utpattiḥ
| ikaṅ praṇava tuṅgal vindunya| yekotpatti| dvivinduḥ sthitir eva ca
| ikaṅ praṇava rvā vindunya| yekā sthiti| trivinduś ca pralīnakaḥ
| ikaṅ praṇava tәlu vindunya| ya pralīna| trivinduḥ praṇavaṁ smṛtam[9.]
| nāhan tāvakniṅ praṇava tәlu katuturana||
 [9.21]brahmā hrasvan tu vijñeyam
| ikaṅ praṇava hrasva brāhmā ikā| viṣṇuḥ dīrghas tathaiva ca
| ikaṅ praṇava dīrgha| viṣṇu ikā| īśvaraḥ pluta-vijñeyaḥ[9.]
| ikaṅ praṇava pluta| ya īśvara| ya ta kavruhana saṅ sādhaka||
 [9.22]brahmā ca prakṛtir viddhi
| saṅ hyaṅ brahmā sira pradhāna| viṣṇuḥ puruṣa eva ca
| saṅ hyaṅ viṣṇu sira puruṣa| īśvaraḥ putra eva ca
| saṅ hyaṅ īśvara sira putra| trividhaṁ svargamokṣadam[9.]
| nāhan pagantyanikaṅ praṇava tәlu||
 [9.23]viṣṇūtpattir mahādevi
| saṅ hyaṅ viṣṇu sira gumanti pradhāna| īśvaraḥ puruṣaiva ca
| saṅ hyaṅ īśvara sira puruṣa| brahmā putras tu saṁviddhi
| saṅ hyaṅ brāhmā sira putra| trividhaṁ svargamokṣadam[9.]
| nahan pagantyanikaṅ praṇava tәlu||
 [9.24]pradhānam īśvaraṁ proktam
| saṅ hyaṅ īśvara sira pradhāna| brahmā puruṣa eva ca
| saṅ hyaṅ brahmā sira puruṣa| viṣṇuḥ putras tathaiva ca
| saṅ hyaṅ viṣṇu sira putra| etat tribhedalakṣaṇam[9.]
| saṅ hyaṅ īśvara sira pradhāna| saṅ hyaṅ brāhmā sira puruṣa| saṅ hyaṅ viṣṇu sira putra| nāhan ta yāvaknikaṅ praṇava tәlu bhineda||
 [9.25]pūrvāhne brahmaṇotpattiḥ
| bhaṭāra brahmā sira sakatambe suk| madhyāhne viṣṇur eva ca
| saṅ hyaṅ viṣṇu sirān tәṅah ṅve| aparāhne maheśvaraḥ
| saṅ hyaṅ īśvara sira sore| trividhaṁ svargamokṣadam
| nihan pagantigantinira saṅ hyaṅ praṇava| bhūrlokaṁ brahmaṇo viddhi
| saṅ hyaṅ brāhmā sira bhūhloka| bhuvaḥ viṣṇur iti smṛtaḥ
| saṅ hyaṅ viṣṇu sira bhuvahloka| svarlokan tu maheśvaraḥ
| saṅ hyaṅ maheśvara sira svahloka| trividhaṁ praṇavaṁ smṛtam[9.]
| nāhan ta pāvaknikaṅ praṇava||
 [9.26]brahmā mūle tu he devi
| saṅ hyaṅ brahmā sira i sor| viṣṇu madhye tathaiva ca
| saṅ hyaṅ viṣṇu sira riṅ madhya| maheśvaras tu ūrdhvake
| saṅ hyaṅ īśvara sira ri tuṅtuṅ| trividhaḥ praṇava-smṛtaḥ[9.]
| nāhan tāvaknikaṅ praṇava tәlu kavruhana||
 [9.27]bhūrlokam ekavinduś ca
| ikaṅ praṇava tuṅgal vindunya| ya bhūhloka| bhuvaḥloka-dvivindukam
| ikaṅ praṇava rvā vindunya| ya bhuvahloka| svarloka-trīṇivinduś ca
| ikaṅ praṇava tәlu vindunya| ya svahloka| ṅa| trividhaḥ praṇava-smṛtaḥ[9.]
| nāhan ta lvirnikaṅ praṇava tәlu bhineda||
 [9.28]ikā taṅ praṇava tәlu anaku saṅ kumāra| sakalan na tu niṣkalam
| sakala ya| tan niṣkala ikā| eka dviḥ trīṇi vindūnāṁ
| ndya ta ya nihan lvirnya| ikaṅ praṇava yan ekavindunya| sakala ikāvakku yan maṅkana| yan rvā vindunya| ya sakalaniṣkalāvakku ikā| trivinduñ ca tu niṣkalam[9.]
| kunaṅ ikaṅ praṇava tәlu vindunya| yekā avakku niṣkala yan maṅkana| kavruhananta bhaṭārī||
 [9.29]ṣadvinduḥ niṣkalaṁ viddhi
| maṅkana kitānaku saṅ kumāra| an kavruhi ikaṅ praṇava nәm vindunya| āpan ya ikāvakku niṣkala| ekaṁ brahmā tu ṣaṇmukha
| kunaṅ ikaṅ praṇava tuṅgal vindunya| brahmāvaknya| viṣṇuḥ dviḥ tri-maheśvaraḥ
| ikaṅ rvā vindunya| viṣṇv āvaknya| ikaṅ praṇava tәlu vindunya| maheśvarāvaknya| ṣadvinduḥ niṣkalaṁ jñeyam[9.]
| ya ta mataṅyan ikaṅ praṇava nәm vindunya| ya ta kavruhanantānaku saṅ kumāra| ya ta sinaṅguh niṣkalany āvak bhaṭāra paramaśiva ikā||
 [9.30]trayaṁ trayaṁ vā ṣadvinduḥ
| ndya ta ya lvirnya nihan| ikaṅ praṇava tәlu vindunya| yekāvak bhaṭāra paramaśiva|| brahmā viṣṇu-mahādevaḥ
| nādanādāntakan tathā
| kunaṅ ikaṅ nāda mvaṅ nādānta| lāvan vindu| tripuruṣāvaknya| jñānaśaktiḥ trayaṁ sūkṣmam[9.]
| ikaṅ īśvaravindu| ya jñānaśakti| ṅa||
  brahmā viṣṇuḥ maheśvaraḥ|
  nādanādāntavindukam|
  rudrakālaśivo nāma|
 sakalan niṣkalan tathā||[9.38]
 
 
ikaṅ nāda nādānta mvaṅ vindu| saṅ hyaṅ tripuruṣa māvak iriya| sira sinaṅgah rudrakālaśiva| sira sakalaniṣkala|| [9.31]līnalīnaṅ kriyāśaktiḥ
| vibhujñānan tathaiva ca
| ikaṅ kriyāśakti| jñānaśakti| vibhūśakti| kapva līna ya| sakalan niṣkale līnam[9.]
| ikaṅ sakala līna riṅ niṣkala|| viddhi viddhi varānane[9.]
| kavruhanantānaku saṅ kumāra||
  [9.32]paramaśiva-m-ūrdhvan tu
| bhaṭāra paramaśiva sira i ruhur| sadāśiva-tu madhyake
| saṅ hyaṅ sadāśiva sira riṅ madhya| sadārudra-m-adhaś ceti
| saṅ hyaṅ sadārudra sira riṅ sor| trividhaṁ guṇakāraṇam[9.]
| nāhan taṅ tәlu kāraṇaniṅ triguṇa||
 [9.33]yo jñātvā tattvavit devi
| vruh pva saṅ tattvavit irikā| paramaḥ sa śivaṁ brajet
| sira ta mulih riṅ bhaṭāra paramaśiva|| pañcabrahmākṣaraṁ piṇḍam
| kunaṅ pakәmpәlnikaṅ akṣaraniṅ pañcabrahmā| hrasvadīrghaplutan tathā[9.]
| ya ta makāvak hrasva dīrgha pluta||
  [9.34]utpattisthitilīnañ ca
| ikā taṅ hrasva dīrgha pluta| ya ta makāvak utpatti sthiti pralīna|| brahmākṣaram idañ jagat
| ikā taṅ pañcabrahmākṣara kinәmpәl| ya matmahan oṅkāra|| saṅkṣepatas tu he devi
| trividham praṇavaṁ smṛtam[9.]
| saṅkṣepanikaṅ praṇava| tәlu avaknya||
 [9.35]sadārudram idan dīrgham
| saṅ hyaṅ sadārudra sira dīrgha| †...† saṅ hyaṅ sadāśiva sira pluta| yo vijñānati tattvataḥ
| saṅ vruh rikeṅ tattva| saḥ śivaṁ paramaṁ brajet[9.]
| sira ta mulih riṅ bhaṭāra paramaśiva||
 [9.36]śivasya paramasyāṇḍam
| nāda-m-īśāna-m-eva ca
| saṅ hyaṅ paramaśiva sira muṅgv iṅ nāda| īśānāvaknira|| sadāśivasya yad vijam
| vinduḥ tatpuruṣan tathā[9.]
| saṅ hyaṅ sadāśiva sira muṅgv iṅ vindu| tatpuruṣāvaknira||
 [9.37]sadārudrasya yad vījam
| candra-m-aghora-m-eva ca
| saṅ hyaṅ sadārudra sira muṅgv iṅ ardhacandra| aghorāvaknira|| bāmasadyas tu he devi
| strīpuṅso yugapat smṛtaḥ[9.]
| ikaṅ bāmadeva mvaṅ sadya| pradhānapuruṣāvaknya| kavruhana saṅ sādhaka||
  [9.38]niṣkalāj jāyate nādaḥ
| saṅkeṅ niṣkala mәtu taṅ nāda| nādāt vinduḥ samudbhutaḥ
| saṅkeṅ nāda mәtu taṅ vindu| vindoḥ candrasamudbhavaḥ
| saṅkeṅ vindu mәtu taṅ ardhacandra| candrāt viśvaṁ samudbhutaḥ[9.]
| saṅkeṅ candra mәtu taṅ viśva| nāhan lvir saṅ hyaṅ praṇavotpatti||
  candre pralīyate viśvam|
  candraḥ vindau pralīyate|
 vinduḥ pralīyate nāde|
 nādaḥ līnan tu niṣkale||[9.47]

  
saṅ hyaṅ viśva līna riṅ ardhacandra| ardhacandra līna riṅ vindu| vindu līna riṅ nāda| nāda līna riṅ niṣkala| nāhan lvir iṅ pralīna ikā|| [9.39]sa eva sakalo jñeyaḥ
| ikaṅ deva sakala tiga sira| śivan niṣkalam ucyate
| saṅ hyaṅ paramaśiva sira niṣkala|| ṣadvinduḥ praṇavaṁ jñeyam
| niṣkalam paramañ chivam[9.]
| ikaṅ vindu nәm| kavruhana yan avak bhaṭāra paramaśiva||
 [9.40]yo viditvā paraṁ vinduḥ
| ya ta mataṅyan deya saṅ prajñā| kavruhanan ta ikiṅ ṣadvindu| vruh pva sira| ya ta mataṅyan mantuk ta sira ri bhaṭāra paramaśiva|| idaṅ guhyaṁ mahādevi
| ikā taṅ jñāna maṅkana| rahasyan de saṅ paṇḍita| na prakāśati paṇḍitaḥ
| denira rumahasyerikā| tar varahakna riṅ len| prakāśayati yo mohāt
| hana pva vvaṅ mapuṅguṅ| mehakәn saṅ hyaṅ jñāna| narakaṁ pratipadyate[9.]
| sira ta mulih mariṅ narakaloka||
   pañcabrahmākṣaraṁ piṇḍam|
  hrasvadīrghaplutan tathā|
 utpattisthitilīnañ ca|
  īśānena vidhīyate||[9.50]
 
  
ikāna papupulniṅ akṣara pañcabrahma| ya ta makāvak hrasva dīrgha pluta| mvaṅ utpatti sthiti pralīna| liṅ bhaṭāra| riṅ bhaṭārī|| [9.41]  iti bhuvanakośan nāma śāstraṁ navamaḥ paṭalaḥ  
  
chapter 10: 
 
Siddhāntaśāstraṁ, Jñānarahasyaṁ, Daśamaḥ Paṭalaḥ 
maṅkana liṅ bhaṭāra| devī uvāca||  [10.1]kenopāyena bhagavan
| sukhayogasya  lakṣaṇam
| nāhan takvanani ṅhulun ri kita bhaṭāra| ndya kunaṅ upāyanikā saṅ paṇḍita| mataṅyan kapaṅguhāvaknikaṅ sukhādhyātmika| prāpyate na jarāvyādhiḥ
| na duḥkham vāpi yauvane[10.]
| lāvan tan pamaṅguhaṅ lara| mvaṅ jaravyādhi| lāvan rūpa yovana||
 [10.2]prāṇaṁ tyajanti te sarve 
| muvah yar tәkāniṅ patinira| sukhārthevan tadā vibho
| ndya ta deya saṅ sādhaka sira| mataṅyan tan pakāraṇaha tәkāniṅ kapatin| lāvan sukha yan sira mātya tar pāvan lara|| kim padaṁ pārameśānam
| sukhan duḥkhakṣayan tathā
| mvaṅ ndya deyanira| yatanyan pamaṅguha pada bhaṭāra śiva| ikaṅ kasurudaniṅ sukhaduhkha||\\ {purastād īśvaraṁ sthāpya|}[10.]
 maṅkana liṅ bhaṭārī| devovāca||
 [10.3]nihan deyanira saṅ paṇḍita bhaṭārī| yan katәkān sira pәjah| +purastād īśvaraṁ sthāpya|
+ bhaṭāreśvarādhiṣṭhānanira vetan| brahmā dakṣiṇasaṅsthitaḥ
| bhaṭāra brahmā riṅ dakṣiṇa| paścime tu mahādevaḥ
| hyaṅ mahādeva riṅ paścima| viṣṇur uttarake tathā
| hyaṅ viṣṇu riṅ uttara| madhye śivañ ca paramam
| bhaṭāra paramaśiva riṅ madhya| iti devi sa yogavit
| maṅkana de saṅ vruh riṅ yoga bhaṭārī| prāṇam uddhṛtya yogena
| huvus pva sira vruh devaniṅ dik mvaṅ madhya| davutnira ta huripnira| yogātah kāraṇanirār davutā ya| ūrdhvaṁ gatvā tu pārvati[10.]
|| deyanirār davuta huripnira| piṇḍuhurakna ta ya||
  [10.4]praṇavajñānaśastreṇa
| chinnaprāṇa-sa yogavit
| nihan deyanira saṅ vruh riṅ yogasandhi| ikaṅ praṇavajñāna| ya ta kāṅkәn tvәka| pamәgatanira ri huripnira|| jihvāgre tālu saṁśliṣṭam
| tuṅtuṅniṅ jihvāgra| tumukupana rikaṅ laklakan| tālusaṅśliṣṭalocanam[10.]
| mvaṅ ikaṅ locana| vulatakna riṅ laklakan||
  [10.5]kapālam bāyunodbhidya
| maṅkana pva lakṣaṇānikā saṅ sādhaka| bәlah kapālanira denikaṅ bāyu| ndi ta havananira saṅ hyaṅ ātmā yan maṅkana| śivadvāravinirgataḥ
| mahavan ta sira riṅ śivadvāra| prāṇaḥ tyajanti taddvāram
| +pranavañ ca vinirgataḥ[10.]
|+ mahavan ta sira ṅkāna| tiniṅgalakәnira taṅ oṅkāra| vindu rovaṅira saṅ hyaṅ hurip tumiṅgalakәn ikaṅ dvāra||
  [10.6] prāṇaḥ tyajanti yo yogī
| tiniṅgalakәn pva prāṇa| viśate paramañ chivam
| mulih ta sira ri bhaṭāra paramaśiva| umapa ta lvirnira| vyāpī sarvagataś caiva
| kapva kinahananira ikaṅ rāt kabeh| ri denyān tuṅgal lavan bhaṭāra paramaśiva sira| sūkṣmatvāt paramañ chivam[10.]
| ri denyan sūkṣma mvaṅ bhaṭāra paramaśiva||
  [10.7]mokṣam evopalabhyate
| kathayāmi maheśvari
| hana pva tinakvanakәnta ri ṅhulun| ṅūni bhaṭārī| ya tājaraknaṅkve kita| ikā nimittaniṅ kamokṣan kapaṅguh| prāptakālo na mokṣadam
| tan ikā mokṣa| yan tan vruh i tәkāniṅ  patinya| śṛṇuṣva sahaṣaṇmukham[10.]
| rәṅə̄nta varahvarahku ri kita bhaṭāri| mvaṅ saṅ kumāra||
   asmin kṣetre vane devi|
  nadīsthale guhā-girau|
 vṛkṣamūle śilātale|
  prāṇan tyajanti yogavit||[10.8]
 
 
ndi ta kapatyananira saṅ vruh riṅ yogasandhi| patakvanta bhaṭārī| nyan riṅ savah| riṅ halas| ri tīranikaṅ vvai| riṅ guhā| riṅ gunuṅ| ri vvitnikaṅ vṛkṣa ṅkāna| mvaṅ riṅ śilātala| ṅkāna ta tiṅgalakna huripnira||  tapovane vanāghāre|
  śūnye girau tathaiva ca|
  guhe sthale ca nūṣe ’pi|
  prāṇaṁ tyajati yogavit||[10.9]
 
 
nihan vaneh kapatyananira| riṅ patapan| riṅ vana| riṅ umah| riṅ guhā| riṅ giri| riṅ nūṣa| riṅ tәgal kunaṅ| ṅkāna ta sirān tumiṅgalakәn huripnira| māti pva sira ṅkāna| mulih ta sira ri bhaṭāra paramaśiva|| [10.8]yatra yatra mṛto vidvān
| ndan deya saṅ paṇḍita sirān mātya ṅkāna| vruh ta sira yan mātya| viśate paramañ chivam
| mulih ta sira ri bhaṭāra paramaśiva|| siddhānte nāsti sandehaḥ
| hayvā ta kita saṅśaya rike saṅ hyaṅ aji siddhānta| tattve paramadurlabham[10.]
| āpan mevәh tәmәn ike saṅ hyaṅ aji||
  [10.9]kṣetre yadi mṛto vidvān
| mapa ta rūpa saṅ hyaṅ mṛtyu katon de saṅ vidvān| yan mātya riṅ savah| svamṛtyur laṅgalomukhaḥ
| laṅgala mukha saṅ hyaṅ mṛtyu|| jyotiḥrūpeṇa dṛśyate
| ndañ jyotirūpanirār katon| katon pva rūpa saṅ hyaṅ mṛtyu denira| viśate paramaṁ śivam[10.]
| mulih ta sira ri bhaṭāra paramaśiva||
 [10.10]girau yadi mṛto vidvān
| māti pva saṅ yogī riṅ gunuṅ| svamṛtyur gajarūpakaḥ
| liman rūpa saṅ hyaṅ mṛtyu yan maṅkana| jyotiḥrūpeṇa dṛśyate
| jyotirūpanira katon| viśate paramaṁ śivam[10.]
| mulih ta sira ri bhaṭāra paramaśiva||
 [10.11]vṛkṣamūle mṛto vidvān
| pәjah pva saṅ paṇḍita ri vitniṅ kayu| svamṛtyuḥ nāgarūpakaḥ
| nāga rūpa saṅ hyaṅ mṛtyu yan maṅkana| jyotirūpeṇa dṛśyate
| ndañ jyotirūpanira katon| viśate paramaṁ śivam[10.]
| mulih ta sira ri bhaṭāra paramaśiva||
 [10.12]śikhare mṛyate vidvān
| pәpәjajah pva saṅ paṇḍita ry āgraniṅ gunuṅ| śuddharūpeṇa dṛśyate
| putih varṇa saṅ hyaṅ mṛtyu yan maṅkana| svamṛtyur jyotirūpakaḥ
| ndañ jyotirūpanirār katon| viśate paramaṁ śivam[10.]
| mulih ta sira ri bhaṭāra paramaśiva||
 [10.13]tapovane mṛto vidvān
| māti pva saṅ yogī riṅ patapan riṅ alas| svakālaḥ ṛṣirūpakaḥ
| kadi ṛṣi rūpa saṅ hyaṅ kāla yan maṅkana| jyotirūpeṇa dṛśyate
| ndañ jyotirūpanirār katon| katon pva rūpa saṅ hyaṅ denira| viśate paramaṁ śivam[10.]
| mulih ta sira ri bhaṭāra paramaśiva||
 [10.14]nagare mṛyate vidvān
| pәjah pva saṅ yogī riṅ nagara| svakālaḥ vṛṣarūpakaḥ
| vṛṣabharūpa saṅ hyaṅ kāla yan maṅkana| jyotirūpeṇa dṛśyate
| ndañ jyotirūpanirān katon| viśate paramañ chivam[10.]
| katon pva rūpa saṅ hyaṅ mṛtyu de saṅ yogī| mantuk ta sira riṅ bhaṭāra paramaśiva||
 [10.15] sadārudram idaṁ jñānam
| kady aṅgān saṅ yogī vruh riṅ jñāna saṅ hyaṅ sadārudra| sadāśivapadaṅ gataḥ
| mulih ta sira ri pada bhaṭāra sadāśiva yan maṅkana| sadāśivam idaṁ jñānam| yapvan bhaṭāra sadāśiva pinakajñānanira
| paramañ ca śivaṅ gataḥ[10.]
| mulih ta sira ri bhaṭāra paramaśiva||
  [10.16]evaṁ jñātvā tu svakālaḥ
| nā lvirnyāvak saṅ hyaṅ kāla| kavruhana ta saṅ yogī| tәlas pva sira vruh| mām viśate satejasaḥ
| tuṅgal ṅhulun sateja| an luput riṅ pāpa| evaṁ jñātvā svakālas tu
| kinavruhan pvāvak kāla sadāśiva| mamaiko viśate tanum[10.]
| tuṅgal tāku lāvan kita||
 [10.17]evaṁ jñātvā rahasyan tu
| ike ta jñānaṅku bhaṭārī| ya ta kavruhana saṅ yogī| na kiñcid api cintayet
| denira pva vruh iriya| hayva manda deniṅ maṅaṅәnaṅәn| salviranikaṅ kumavruhana jñānaṅku| strī kliva-puruṣo vāpi
| mleccho vāpi maheśvari
| he maheśvarī kita bhaṭārī| ikaṅ kumavruhi jñānaṅku| salviranikā| yan vadhvan| kdhi| lanaṅ| yadyapi vvaṅ tucchajanma tuvi| \arrowrightx\\ siddhānte nāsti saṅśayaḥ
| tātan sandehakna pva ya| mataṅyan hayva kita saṅśaya rikeṅ ajintānaku saṅ kumāra| tantrākhya-m-eva durlabhaḥ
| apan evәh ike saṅ hyaṅ aji siddhānta|\\ adhītaṁ mama sanmatam[10.]
| ika ta saṅ hyaṅ aji bhaṭārī| bhaṭāra paramaśiva mājarakәn iryāku||
  [10.18] siddhānte nāsti sandehaḥ
| maṅkana ta kita bhaṭārī| hayva kita saṅśayerikaṅ ajinta siddhānta| tantre paramadurlabhe
| āpan mevәh ikeṅ aji| śivena paramena vai
| ’dhyāpitātmā tu pārvati[10.]
| apan ikeṅ aji viśeṣāvaknya bhaṭāra paramaśiva mājarakәn iryāku bhaṭārī||
  [10.19]jyotiṣan nāsti sandehaḥ
| lāvan deya saṅ yogī| hayva ta kita saṅśaya ri tan hananiṅ jyoti katon denira| taṁ śivaṁ paramaṁ brajet
| apan ya ulihanira riṅ bhaṭāra paramaśiva| jyotir vāpi na taj jyotiḥ
| hana tan hana ikā tejanira|| viśate paramaṁ śivam[10.]
| yan maṅkana mulih ta sira riṅ bhaṭāra paramaśiva| denikaṅ aji siddhāntajñāna||
 [10.20]yadi jyotiḥ vinaśyanti  
| tārakānte mṛto muniḥ
| yapvan hilaṅ ikaṅ jyotir iṅ anakanakaniṅ mata| pәjah ikā saṅ yogī yan maṅkana| jyotini\ mahatī jyotiḥ
| vahniś ca vimṛto muniḥ[10.]
| mogha ya sateja ikaṅ jyoti| niyata tan māti ikā saṅ yogī yan maṅkana||
 [10.21]eṣā kumārakā netre
| praṇavan tadanantare
| yapvan tan hana tejaniṅ anakanakaniṅ netranira| hayva ta sira kahәlәtan denira maṅunyākәn koccāraṇan saṅ hyaṅ praṇava| prāṇaḥ tyajanti taddvāram
| dṛśyādṛśyo varānane
| hilaṅ pvaṅ prāṇa| katiṅgal ikaṅ śivadvāra denira| hanon tan tinon sira| sayojya sira lāvan bhaṭāra| mapa ta ya deya saṅ yogī| viśate paramaṁ śivam
| umulih ta sira riṅ pada bhaṭāra paramaśiva| vyāpī sarvagataḥ param[10.]
| yan maṅkana sira viśeṣa| kinahananira ikaṅ rāt kabeh||
 [10.22]guhāgāre mṛto vidvān
| pәjah pva saṅ yogī riṅ umah| riṅ guhā kunaṅ| svakālaḥ nararūpakaḥ
| vvaṅ rūpa saṅ hyaṅ mṛtyu| jyotirūpeṇa dṛśyate
| ndañ jyotirūpanira katon saṅ hyaṅ mṛtyu denira| viśate paramaṁ śivam[10.]
| mulih ta sira riṅ bhaṭāra paramaśiva||
 [10.23]jaṅgale tu mṛto vidvān
| pәjah ta saṅ yogī riṅ tәgal| svakālaḥ byomasannibhaḥ
| lvir ākāśarūpa saṅ hyaṅ kāla yan maṅkana| jyotirūpeṇa dṛśyate|
 ndañ jyotirūpanira katon yan maṅkana| viśate paramaṁ śivam[10.]
| mulih ta sira riṅ bhaṭāra||
 [10.24]āśrame mriyate vidvān
| māti pva saṅ yogi riṅ patapan masәpi| svamṛtyu liṅgarūpakaḥ
| kadi liṅgarūpa saṅ hyaṅ mṛtyu yan maṅkana| jyotirūpeṇa dṛśyate
| katon pva sira de saṅ yogī| viśate paramaṁ śivam[10.]
| mulih ta sira riṅ bhaṭāra paramaśiva||
 [10.25]raṇabhūmau mṛto vidvān
| svamṛtyuḥ rudrarūpakaḥ
| pәjah pva saṅ yogī riṅ papraṅan| rudrarūpa saṅ hyaṅ mṛtyu katon katatakut yan maṅkana| jyotiḥrūpeṇa dṛṣṭo syāt 
| ndañ jyotirūpa sira| katon pva sira maṅkana| viśate paramañ chivam[10.]
| mulih ta sira riṅ pada  bhaṭāra paramaśiva||
 [10.26]caṇḍālasya gṛhe vidvān
| prāptakāle varānane
| māti pva saṅ yogī riṅ gṛhaniṅ caṇḍala| svamṛtyu krodharūpaḥ syāt
| krodharūpa saṅ hyaṅ mṛtyu yan maṅkana| jyotirūpena dṛṣṭo syāt
| ndañ jyotirūpanirār katon| yan maṅkana pakatonanira| viśate paramaṁ śivam[10.]
| mulih ta sira riṅ bhaṭāra paramaśiva||
 [10.27]nihan tānaku saṅ kumāra| etac caturdaśau vidvān
| daśarudrasya rūpakaḥ
| nāhan ta padbәlas rūpa bhaṭāra rudra ikā| jñātvā svakālam eva ca
| yekā kavruhana saṅ yogī| ri tәkāniṅ patinira| vruh pva sirerikā| viśate paramaṁ śivam[10.]
| mulih ta sira ri pada bhaṭāra paramaśiva||\\ maṅkana liṅ bhaṭāra| sumahur bhaṭārī| liṅnira|
 [10.28]sadārudrasya tad rūpam
| kiṅ kālam api gīyate[10.]
| mapekā de bhaṭāra mājarakәn saṅ hyaṅ sadārudra makāvak saṅ hyaṅ kāla| mapa ta rūpanirān maṅkana liṅ bhaṭāra| ndya ta byaktanira| nāhan liṅ bhaṭāri|\\ devovāca| sumahur bhaṭāra liṅnira||
 [10.29]sadārudram idaṅ kālam
| ike saṅ hyaṅ kāla| ndya ta hetunirān pāvak bhaṭāra sadārudra sarikā| vruh pva saṅ yogī ar pāvak sadārudra saṅ hyaṅ kāla| sadāśivam idaṅ gataḥ
| mulih ta saṅ yogī ri pada bhaṭāra sadāśiva sira| sadāśivam idaṅ gatvā[10.]
| kalīṅanya| avak saṅ hyaṅ sadāśiva ike saṅ hyaṅ kāla||
 [10.30]nyan muvah| ikaṅ anakanakaniṅ mata toṅgvanira| yan mavәnәs mukhanira| mārok kunaṅ palihataniṅ palenlenanya| tan pūrṇa kunaṅ| tan pratyakṣa pratyekaniṅ panonya kunaṅ| niyata tәkāniṅ pati yan maṅkana||
 [10.31]evaṁ vijñāyate vidvān
| nāhan ikā kavruhana de saṅ yogī| pratijñāṁ kurute yatiḥ
| ikā ta paṅavruha| ya tekā gavayakna saṅ viku| ātma gaccha param vāpi
| yan maṅkana saṅ hyaṅ ātmā byakta sira luṅhā mareṅ paramapada| nyan vaneh| śarīrānāṁ yate śūnyam[10.]
| niyata maṅalivati śūnyaniṅ śarīra yapvan maṅkana denirān kumavruhi| ya ta māti tan pasaṅkan lara||
 [10.32]mām eva viśate  devi
| māti pva saṅ yogī| tan salah dunuṅ an mәgil ry aku sira yan maṅkana| nādīnāṁ sa samudravat
| ndya paḍanira riṅ vaneh| kady aṅgāniṅ vvainikaṅ lvah an patәmu lavan tasik| maṅkana ta saṅ yogī lāvan ṅhulun| nihan vaneh| pūrva-vṛṣṭi-himani  ca
| paścāt sāgaram āpnuyāt[10.]
| \arrowrightx \\ kady aṅgāniṅ megha maṅhәmū hudan| tambayaniṅ hudan tibeṅ tasik| pinaṅguhnya taṅ asin| samaṅkana ta saṅ yogī ry avakku bhaṭārī||
 [10.33]evañ caiva svadehas tu
| | śivaśaktisamanvitaḥ
| umapa lvirnyāvak saṅ yogī tambayan| mapalenan avakni ṅhulun tambayan| maṅkana lvirnira| kinahanan pva sira deniṅ śakti bhaṭāra| nadīsamudrasaṅyogāt
| kadi lakṣaṇaniṅ vai śakeṅ lvah matәmu lāvan tasik| paścād ekatva-māṁ vrajet[10.]
| vәkasan tuṅgal āvaknya| iva maṅkana saṅ yogī lāvan ṅhulun||
  [10.34]śāstraṁ jñānati he devi
| nāhan tāvaknike saṅ hyaṅ aji kavruhananta bhaṭārī| sukhayogasya lakṣaṇam
| kapaṅguhaniṅ sukha lakṣaṇanikā|| gopitenaiva devena
| ikā ta ujar rinahasya de bhaṭāra| kathayāmi samāt tvayi[10.]
| maṅke pva ya vinarahakәn mami ri kita lāvan śāstranya||
 [10.35]  iti siddhāntaśāstram| jñānarahasyam| daśamaḥ paṭalaḥ  
  
chapter 11: 
 
Jñānasiddhāntaśāstraṁ, Ekādaśaḥ Paṭalaḥ [11.1] maṅkana liṅ bhaṭāra riṅ bhaṭārī| devī uvāca||  
 [11.2]sakalaniṣkalajñānam 
| śṛṇomi vacanaṁ tava
| nihan vuvusta rinәṅə̄ mami| ikaṅ jñāna sakalaniṣkala| sādhakanihitaṁ saukhyam
| sukhā saṅ sādhaka donya liṅta| ihatra ca paratra ca[11.]
| maṅke mvaṅ dlāha||
 [11.3]sakalaṁ sukham āpnoti
| maṅke mamaṅgih sukha sira| niṣkalam mokṣam āpnuyāt
| riṅ niṣkala pva ya ta| pinaṅguhnira taṅ kamokṣan| sakalan tava māṁ pṛcchyam
| ikaṅ sakala yekā takvanaknani ṅhulun ri kita bhaṭāra| kathayasva śarīre ’smin[11.]
| ya ta varahaknanta ri ṅhulun||
 [11.4]niṣkalañ ca puraṁ khyātam
| nirguṇaṁ mokṣasādhanam
| ikaṅ niṣkala inajarakәn bhaṭāra ṅūni| nirguṇa liṅta| ndan ya sādhananiṅ kamokṣan| a u ma tryakṣaraṁ nāma
| praticchedaṁ maheśvara[11.]
| mvaṅ ikaṅ tryākṣara| a u māvaknya| yekā pinraticchedakәn bhaṭāra||
   akāraṁ pratichedañ ca|
 ukārañ chedam eva ca|
  makāra pratichedañ ca|
  etat kārya-kathaṁ bhavet||[11.4]
 
 
ikaṅ a u ma| ya ekatvakәn bhaṭāra riṅ | 3| tuṅgal karika gavenira| siddha kari maṅkana sājñā bhaṭāra|| [11.5]akārakārya utpattiḥ
| apan ikaṅ akārakārya| utpatti ikā| ukāra-sthitir eva ca
| ikaṅ ukāra ya sthiti| makārañ ca pralīnañ ca
| ikaṅ makāra yāvak pralīna| ekabhāvaḥ trayībhavet[11.]
| yan tuṅgal kunaṅ ikaṅ tәlu| ndya ta mataṅyan tuṅgal| apan dudū kāryanya||
   sādhaka-sukhakāryārthī |
  iha jñānañ ca śaṅkate|
  tāni prayujya nāmāni|
  brahmāṇi tāni śaṅkara||[11.6]
 
 
nihan anuṅ pavaraha ri ṅhulun| upāyanikā saṅ sādhaka mahyun umaṅguhakna sukha ri huripnya| apan tan byakta evәhnya| ya tikā pājarakna bhaṭāra ri ṅhulun|\\ maṅkana liṅ bhaṭārī riṅ bhaṭāra| devovāca| liṅnira|| [11.6]tryakṣaraṁ sarvadeveśam
| ikaṅ tryakṣara liṅni ṅhulun bhaṭārī| sakvehniṅ devatāvaknira| svasukhaṁ śubhalakṣaṇam
| mvaṅ avakniṅ sukha rahayu| bhūr bhuvaḥ svaḥ iti khyātaḥ
| ya ta sinaṅguh avakniṅ tribhuvana| a u ma kāraṇam viduḥ[11.]
| ikaṅ tryakṣara liṅni ṅhulun| a u māvaknya| ya ta kāraṇa saṅ sādhaka mamaṅguh ikaṅ sukha| yar vruh irikā bhaṭārī||
 [11.7]akārañ ca brahmasthānam
| ndya ta byaktanyān pakāvak devata| ikaṅ akāra brahmatanu ikā| ukāra-viṣṇu eva ca
| ikaṅ ukāra viṣṇutanu ikā| makāram īśvaro vindyāt
| ikaṅ makāra īśvaratanu ikā| tryakṣarañ ca nigadyate[11.]
| nāhan tāvakniṅ tryakṣara| inajarakәnku ri kita bhaṭārī| ndi ta deśanya nihan||
 [11.8]akāran dakṣiṇe mūrtiḥ
| ikaṅ akāra dakṣiṇamūrti| ukārottaramūrtikaḥ
| ikaṅ ukāra uttaramūrti| makāramadhyamūrtikaḥ
| ikaṅ makāra mūrti riṅ madhya| tryakṣarañ ca nigadyate[11.]
| nāhan ta tiṅkahnikaṅ tryakṣara inajarakenku ri kita bhaṭārī|| nihan rakәtnya riṅ śarīra||
 [11.9]akārañ ca upasthañ ca
| ikaṅ upastha akāra| ukāra-nābhim eva ca
| ikaṅ ukāra nābhi| makāram hṛdayaṁ vindyāt 
| ikaṅ makāra hati| nāhan pratyekaniṅ uṅgvanira salah siki|| tryakṣarañ ca nigadyate[11.]
| nā ta lvirikaṅ tryakṣara bhaṭārī||
 [11.10]akāraṁ mukham ākhyāntam
| ikaṅ akāra ya mukha ikā| ukāram bāmanāsikam
| ikaṅ ukāra ya bāmanāsika| makāran dakṣiṇe nāse
| ikaṅ makāra ya nāsa i tәṅәṇ| tryakṣarañ ca nigadyate[11.]
| nāhan ta lvirnikaṅ tryakṣara bhaṭārī||
 [11.11]akāran nāsikāgrañ ca
| ikaṅ akāra ya nāsikāgra| ukāran netravāmake
| ikaṅ ukāra ya netra bhaṭāra ri kivā| makāran dakṣiṇe netram
| ikaṅ makāra ya netra bhaṭāra ri tṅen| tryakṣarañ ca nigadyate[11.]
| nāhan ta lvirnikaṅ tryakṣara||
 [11.12]akāran dakṣiṇe śrotam
| ikaṅ akāra ya taliṅa bhaṭāra ri tәṅәn| ukāra-śrotavāmake
| ikaṅ ukāra ya taliṅa bhaṭāra ri kivā| makāraṁ śirasi jñeyam
| ikaṅ makāra ya uttamāṅga bhaṭāra| tryakṣarañ ca nigadyate[11.]
|| nāhan ta lvirnikaṅ tryakṣara||
 [11.13]akāram pūrvasvarañ ca
| ikaṅ akāra vitniṅ svara| ukāraṁ svaramadhyamam
| ikaṅ ukāra ya madhyaniṅ svara| makārañ ca svarāntakam
| ikaṅ makāra ya ta vәkasniṅ svara| ekabhāvo pṛtak bhavet[11.]
| nāhan tāvakniṅ tuṅgal mapalenan||
 [11.14]ukāro līyate ’kāre
| ikaṅ ukāra līna riṅ akāra| akāro līnaṁ makāre
| ikaṅ akāra līna riṅ makāra| makārañ candrasaṁlīnam
| ikaṅ makāra līṇa riṅ ardhacandra| candraḥ vindau pralīyate
| ikaṅ ardhacandra līna riṅ vindu| vinduḥ nāde pralīyate[11.]
| ikaṅ vindu līna riṅ nāda||
 [11.15]nādāt samudbhuto vinduḥ
| saṅkeṅ nāda mәtu taṅ vindu| vindoḥ candrasamudbhavaḥ
| saṅkeṅ vindu mәtu taṅ ardhacandra| tasmāt jagatsamudbhavaḥ
| saṅkeṅ ardhacandra mәtu taṅ jagat| sthitiḥ līnaḥ punaḥ punaḥ[11.]
| nāhan taṅ utpatti sthiti pralīna mavaluyvaluy||
 [11.16]jagatsamudbhutaṁ  viśvam
| kalīṅanikaṅ oṅkāra| ya avaknikaṅ rāt kabeh|| candre pralīyate viśvam
| vәkasan ikaṅ oṅkāra līna riṅ ardhacandra| vindau candraḥ pralīyate
| ikaṅ ardhacandra līna riṅ vindu| nāde vinduḥ pralīyate
| ikaṅ vindu līna riṅ nāda| nādaḥ līnan tu niṣkale[11.]
| ikaṅ nāda līna riṅ niṣkala||
 [11.17]evan tat praṇavaṁ tattvam
| nāhan taṅ praṇavatattva|| līnālīnam varānane
| līna pralīna ike bhaṭārī| nāsikāgre tathā sthāne
| muṅgv iṅ nāsikāgra kacaritanya| vindudvayam ihocyate[11.]
| nahan avaknikaṅ vindu rvā inajarakәnku ri kita bhaṭāri||
 [11.18]nāsikāgrañ ca vindu-sthe
| ikaṅ vindu muṅgv iṅ nāsikāgra| paraṁbrahma prakīrtitaḥ
| ya sinaṅguḥ paraṁbrahma| ṅa| yo jñātvā tattvavit devi
| ya ta kavruhana saṅ tattvavit|| sukham āpnoti nityaśaḥ[11.]
| vruh pva sirerikā| sira ta mamaṅguh sukhādhyātmika lanā||
 [11.19]nāsikāgre tu vindū dve
| ikaṅ vindu rvā yomuṅguh riṅ nāsikāgra| samparko mokṣakāraṇam[11.]
| patәmunya ya kāraṇaniṅ kamokṣan||
 [11.20]yo vijñānati tattvena
| de saṅ vruh riṅ tattvanikā| sukhārthas sukham āpnuyāt
| sukha kahyunira| sukha kapaṅguh denira| prayogān vividhān devi
| nāhan ta kvehnikaṅ prayoga bhaṭārī| śṛṇu tattvāni ṣaṇmukha[11.]
| maṅkana ta kitānaku saṅ kumāra| rәṅə̄nta ikiṅ tattva||
 [11.21]tryaṅgulena prayogena
| tryaṅguli ya nitya ikā| sukham āpnoti mānavaḥ
| nyata kapaṅguh taṅ sukha denikā yan maṅkana| aṅguṣṭhamadhyatarjinyā
| aṅguṣṭha| madhyama| tarjini| ikā ta paḍa yātyanta| nāsikāruddharandhrayoḥ
| ya ta tumukupanaṅ iruṅ kālih| nāsikāgrañ ca nayane
| nāsikāgra| nayana| śrote śirasi sādhakaiḥ[11.]
| śrota| śirah saṅ sādhaka||
 [11.22]krodhakāle prāyaścittam
| aparan kālanirār pasaṅa| ri kālaniṅ krodha pih| varayitvā mahātmanā
| apa dhalanyān pasaṅa ya| māgə̄ṅ pih dhalanya| yatnena nāsike vāme
| bahnijñānaṁ samanvitam[11.]
| kadibyaniṅ iruṅ kivān tinukup| pamisarjana krodha dhalanya||
   pittasthāna-viṣa-naśyet|
  hṛdisthānaṁ sukhan tathā|
  manaḥsthānañ ca krodhañ ca|
  sukhalakṣaṇam eva ca||[11.24]
 
 
saṅsiptanikaṅ bāyu riṅ pitta| maṅilaṅakәn viṣa| ikaṅ bāyu riṅ hati| sukhaduḥkha gavenya| ikaṅ bāyu riṅ manah| krodha||   vindudvayaṁ paraṁ vidvān|
  nāsikāgre sadāśivam|
  susūkṣma-sarvabhūtānām|
  sthānam atyantanirmalam||[11.25]
 
 
saṅ hyaṅ vindudvaya| sira ta riṅ nāsikāgra| saṅ hyaṅ sadāśiva sira susūkṣma| mvaṅ niṣkalāvaknira| kavruhana||  hṛtśālāc ca vinirgatya|
  vindubhyām avatiṣṭhati|
  nāsikāgre vibhūtañ ca|
  bāyubhūtas sadāśivaḥ||[11.26]
 
 
ri hati uṅgvan saṅ hyaṅ vindudvaya| vijil riṅ nāsikāgra| sira ta bāyubhūta| ya bhaṭāra sadāśiva| ṅa||   sukaduḥkadvayor vinduḥ|
  saguṇan nirguṇan tathā|
  evaṁ jñātvā sukhaṁ prāpya|
  ihatra ca paratra ca||[11.27]
 
 
sira ta sukhaduhkha| saṅ hyaṅ bāyu saguṇa mvaṅ nirguṇa tattvanira| sira kavruhana saṅ sādhaka| kapaṅguh taṅ sakalaniṣkala denira||   saptalokaṁ mahādevi|
  vindubhyāṁ viśate yatiḥ|
 saptapātālalokeśaḥ|
  tat sarvam apy aśeṣataḥ||[11.28]
 
 
ndi byaktaniṅ sukha sakala nihan| ikaṅ saptaloka sukha| ikaṅ saptapātāla sukha denira| tinәmunira taṅ sukha||  vāno vā nāgaro vāpi|
  śiṣyo vāpi varānane|
 dāsīṁ dāsañ ca gṛhañ ca|
  siddhiṁ vā viśate yatiḥ||[11.29]
 
 
nihan ta vaneh| sukha kapaṅguh de saṅ yati| vastrādi viṣaya| yan sira muṅgv iṅ vana| yan iṅ nāgara kunaṅ| pinaṅguhnira ta śiṣya| mvaṅ dāsa dāsī| gṛha| lāvan kasiddhyan pinaṅguhnira||  strīyo vā puruṣo vāpi|
  viyogayoga-m-eva ca|
  duḥkhitaṁ mucyate bandhāt|
 pāpī vimucyate yatiḥ||[11.30]
 
 
nahan taṅ  byaktaniṅ sukha vāhya hinilaṅakәnikaṅ prayoga||   etat jñānam mahādevi|
  bāyubhūtas sadāśivaḥ|
 yo vijñānati tattve na|
 mama māyāvimohitaḥ||[11.31]
 
  
hana pva saṅ paṇḍita tar vruh i tattva saṅ hyaṅ jñānaprayoga| sira ta moha deniṅ bañcana||   parimāṇaṁ mahādevi|
  nāsikāgre sadāśivaḥ|
  bāyubhūtan supiṇḍitam|
  sasukhaduḥkhalakṣaṇam||[11.32]
 
 
nāsikāgra parimāṇa saṅ hyaṅ vindu rvā sira ta bāyubhūta| nitya hana riṅ sakalaniṣkala katattvanira|| evaṁ jñānam mahādevi|
  na prakāśati tattvavit|
  prakāśayati mūrkhena|
  narakaṁ pratipadyate||[11.33]

  
ikā ta saṅ hyaṅ sakalaniṣkala| līnatattva| tātan binaribari de saṅ paṇḍita||   śaivasiddhāntaka-jñānam|
  na dehi tasya tattvavit|
 nāśuśrūṣau pradātavyam|
  arjane guru-pūjyate||[11.34]
 
 
saṅ śaivasiddhānta| tātan varahakna riṅ mūrkha hajinira| mvaṅ ikaṅ vvaṅ tan guruśuśrūṣa||  varaśiṣyāya bhaktāya|
  dāsībhūtāya nityaśaḥ|
  dehi jñānañ ca siddhāntam|
 pañcapade dhane prati ||[11.35]
 
  
yapvan śiṣya guruśuśrūṣa| nityabhakti| ṅkāna ta saṅ hyaṅ jñāna śaivasiddhānta varahakna de saṅ paṇḍita||   asteyaṁ satyavacanam|
  devabhaktiḥ sadādhyayaḥ|
  idaṁ jñānañ ca siddhāntam|
 jñātvā devi vicakṣaṇaḥ||[11.36]
 
 
deya saṅ vicakṣaṇa| lvirikaṅ vehәn| vvaṅ tan maliṅ| vvaṅ mojar tuhu| vvaṅ bhakti riṅ hyaṅ| vvaṅ tan upahasya riṅ haji||   na putrāya pradātavyam|
  na śiṣyāya kadā cana|
  dhanahīnāya mūrkhāya|
  gurunindāya nityaśaḥ||[11.37]
 
 
apa ta lvirikaṅ tan vehәn rike saṅ hyaṅ jñāna śaivasiddhānta| ikaṅ vvaṅ upahāsya ri sira| tәhәr gurunindā ya||  parastenoktam asatyam|
  devatānām arakṣitaḥ|[11.38]
 
 
lvirikaṅ vvaṅ tan vehәn riṅ haji| vvaṅ maliṅ| vvaṅ mujarakәn lәñok| vvaṅ tan bhaktiṅ deva| vvaṅ upahasya ri saṅ hyaṅ aji||   aśuddhaḥ na tapabrataḥ|
  durśīlāpakramaiva ca|[11.39]
 
 
vvaṅ jnәk iṅ amaṅan sarva campur| vvaṅ tan mahyun iṅ tapa| vvaṅ melik iṅ brata| vvaṅ durśīla| vvaṅ melik iṅ krama yukti||\\ nihan ta byaktanikā saṅ maṅhasyani ike saṅ hyaṅ haji śaivasiddhānta| atyanta mūrkhanya||    upāyo praśnapūrvaś ca|
 kalahavaśane ’pi ca|
 pṛcchānta-m-āturo vākyam|
 devatantraś ca ninditaḥ||[11.40]
 
 
nihan ikā upāyanya melik iṅ haji| matakvan iṅ pūrvaka| maṅucap vāda kari kapiṅrvānya| riṅ avasāna mujarakәn tukar| ri denya nininda ri tantra saṅ deva| vetnya tan kinahanan iṅ tutur mātra|| saṅsiptanikā saṅ upahasya rike saṅ hyaṅ haji siddhānta| manīrakәn ri saṅ aṅabhyāṣa ri saṅ hyaṅ siddhāntajñāna||   parasmai ’śaucaparyāyaḥ|
  dehi rahasyam eva ca|[11.41]
 
 
apan ikaṅ vvaṅ yan huvus gumәgə̄ saṅ hyaṅ śaivasiddhānta| cinalan ta ya deniṅ len| tinūtnya vuvusniṅ para cumacad saṅ hyaṅ haji| yekā parāśoca| ṅa|| mataṅyan ikā saṅ prayatne saṅ hyaṅ siddhāntajñāna| śiṣya sopacāra juga sira||   kim punaḥ śvetadhāraś ca|
  gurujñānavivarjitaḥ|[11.42]
 
 
nihan byaktanirān vaneh| hana vvaṅ kinon mavastra haputih de saṅ guru| ndi ta yogyanikā nirakna vidhiniṅ svaguru| tāvat gurujñāna juga| viśeṣānugraha|| nihan pramāṇanya| sapavәkasniṅ guru tūtakәn| suprayatna ri saṅ hyaṅ siddhānta| yan pūrvaka siddhāntajñāna ginәgə̄||  mama guhyan tu durlabham|
 śaivasiddhāntasaṁjñakam|
  yo vetti na punarjanmaḥ|
  viśate paramaṁ śivam||[11.43]
 
 
saṅsiptanikā saṅ hyaṅ siddhāntajñāna| paramaguhya sira| saṅ sādhaka kumavruhi sira| sira ta mukta||   idaṁ jñānan tu tatsarvam|
  mama guhyan tu cintayet |
 rakṣasva parameśāni|
  sarvabhūte vidhānake||[11.44]
 
 
saṅ hyaṅ siddhānta| paramaguhya sira| sira ta kәmitәn bhaṭārī| abhyantaraknekaṅ bhuvana||   idaṁ jñānam mahādevi|
 siddhāntan nāma nāmataḥ|
  cintayet rahase nityam|
 kṣamā svīkriyate jagat||[11.45]
 
 
saṅ apa ta rovaṅ bhaṭārī kumәmiti saṅ hyaṅ siddhānta| pamenira riṅ tribhuvana bhaṭāra||   puruṣo ’ham mahādevi|
  svasiddhāntabhavāntare|
  patnikā śrīmahādevī|
 prakṛtisaṁjña tattvavit||[11.46]
 
 [11.23]saṅ hyaṅ puruṣa sira svāmi| saṅ hyaṅ prakṛti sira patnī| kṛtāntamokṣasaṅjñakaḥ
| jagatsthāvarajaṅgamaḥ[11.]
| medәranta tameṅ tribhuvana saṅ kumāra||
  evaṁ jñātvā mahādevi|
 sakalan niṣkalan tathā|[11.47]
 
 
nāhan simpәnira saṅ hyaṅ siddhānta| sakalaniṣkala kinavruhan saṅ paṇḍita|| [11.24]abhakṣyaṁbhakṣaṇaṅ kṛtvā
| sukṛtan duṣkṛtan tathā
| saṅ paṇḍita nipuna ri saṅ hyaṅ siddhāntajñāna| sira ta sarvecchā| apeyaṁpeyite nityam
| sarvadoṣaiḥ vivarjitaḥ[11.]
| sarvecchā ta sira| maṅinum ikaṅ apeya|
    śubhāśubhāni karmāṇi|
  prakaroti vicakṣaṇaḥ|
 tena mokṣaiva saṁprāpya|
  sarvadoṣaiḥ vivarjitaḥ||[11.49]
 
 
saṅsiptanika saṅ vicakṣaṇa| sira ta umaṅguhakәn ri saṅ hyaṅ siddhāntajñāna| apan sira tan kәna deniṅ apuṅguṅ| sira saṅ prajña juga lәvih saṅkerikā| enak māvāsa ulahulah deniran kumavruhīṅ atītānāgatavartamāna| nissaṅśaya sira riṅ śubhāśubhakarma||   sarvadoṣāya pīḍāya|
 sarvakilviṣanāśanam |
  cittopagamanam pīḍam|
  jñānaśāstrāni sarvadā||[11.50]
 
  
mataṅyan nissaṅśaya saṅ paṇḍita| yan umabhyāsa saṅ hyaṅ siddhāntajñāna| apan vәnaṅ maṅhilaṅakәn karma pāpa||  varṇabhedā mahādevi|
 catvaraiḥ brāhmaṇādayaḥ|
  svaśaktiḥ śaivasiddhāntam|
  etatbhūtam idañ jagat||[11.51]
 
 
mataṅyan vәnaṅ maṅhilaṅakәn karma pāpa| apan hilaṅ ikaṅ sarvavarṇa denira|   brāhmaṇa-kṣatriyaś caiva|
  vaiśya-śūdras tathaiva ca|
  evam etāni rūpāṇi|
  saṅśayāni pṛthak pṛthak||[11.52]
 
 
vikalpa pveka saṅ brāhmaṇa| kṣatriya| vaiśya| śūdra| agə̄ṅ kasaṅśayanira mvaṅ vikalpanira| saṅsāra ta sira||   sarvavarṇāni rūpāṇi|
 saṅsārāni pṛthak pṛthak|[11.53]
 
  
irikā ta saṅ brāhmaṇa| kṣatriya| vaiśya| śūdra| ya caturvarṇa| ṅa| sira ta saṅsāra| āpan savikalpa||  jyotirūpāṇi sarvāni|
  siddhāntāni pṛthak pṛthak|
  jīvāni vidyutādyotāḥ|
  saṅsārāni varānane||
  evam etāni rūpāṇi|
  na sandeho ’pi mānasaḥ||[11.54]
 
  
saṅsiptanira saṅ hyaṅ siddhāntajñāna| paramārthanira vinarahakәn bhaṭāra paramaśiva||   a u ma tryakṣaran viddhi|
  bhūr bhuvaḥ svas tu ṣaṇmukha|
  brahmā viṣṇu-tathā rudraḥ|
 evambhūtam idañ jagat||[11.55]
 
 
tattva saṅ hyaṅ tryakṣara| sira ta jagat ekatattva| ṅa| kavruhana denta saṅ kumāra||   śṛṇoti śaivasiddhāntam|
  sarvatattvaphalaṁ bhavet|
  mudrārcaṇan tathā homam|
  jyotiḥsandarśaṇan tathā||[11.56]
 
 
nihan kadivyanikā saṅ aṅrәṅə̄ saṅ hyaṅ siddhāntaśāstra vinicāra| lәvih phalanira saṅka riṅ tattva kabeh| mvaṅ homārcaṇa||   hasitādividhin devi|
 prayogavividhāni ca|
  maṇḍalāni rahasyāni|
  sarvadevamayāni ca||[11.57]
 
 
mataṅyan rәṅə̄n ike saṅ hyaṅ siddhānta||   tathā phalam avāpnoti|
 siddhāntaṁ yaḥ karoti vā|
  kim punaḥ patako devi|
  mokṣam āpnoti sanmataḥ||[11.58]
 
 
mokta ika saṅ umajī saṅ hyaṅ siddhānta||   strīyo vā brāhmaṇo vāpi|
  kṣatriyo vaiśya eva ca|
 śūdra-mleccho tathāpi tu|
  paṅguḥ kubjaḥ kuṇis tathā||
  byādhirantaḥ tathā kañ ca|
 apasmāras tathādinaḥ|[11.59]
 
 
byaktanikā saṅ prayatna| humaji saṅ hyaṅ siddhāntaśāstra ikā| mlecchādi apasmārānta||   jñātvā saṅkṣiptasiddhāntam|
  na punarjanmakaṁ brajet|[11.60]
 
 
saṅsiptanikā saṅ hyaṅ haji siddhānta| kinavruhan saṅ paṇḍita| mukta sira| apan tan saṅśaya ri saṅ hyaṅ śaivasiddhāntaśāstra||  śivo na paramo devaḥ|
 nāstike mata-ṣaṇmukha|
 siddhānte nāsti sandehaḥ |
 tantre ’vakṣepa-durlabham||[11.61]
 
  
saṅsiptanikāvākṣepanira saṅ hyaṅ paramaśiva| paramadurlabha sira||  brahmādisakalam viśvam|
  jagatsthāvarajaṅgamam|
 paśya-ṣaṇmukhena tena|
  ekabhūtaṁ varānane||[11.62]
 
 
saṅ hyaṅ brāhmādi viśva| sira ta sakala siddhāntajñāna||   brahmāt vā viśvato bāyuḥ|
 viṣṇujñānaṁ prakīrtitaḥ|
  vibhuśaktir iti khyātaḥ|
  makārākṣarasaṅjñakaḥ||[11.63]
 
 
makāra sira śiva| vibhuśakti bāyu riṅ nāsikāgra||   ātmā ca dakṣiṇe saṅjñaḥ|
  antarātmā vame sthite|
  paramātmā nāsike ca|
 praṇavaṁ bhedalakṣaṇam||[11.64]
 
  
saṅ hyaṅ atmā sira riṅ ghrāṇa tәṅәn| antarātmā sira riṅ ghrāṇa kivā| paramātmā sira riṅ nāsikāgra| nahan ta lakṣaṇa saṅ hyaṅ praṇava kinavruhan saṅ paṇḍita||   trayāṇām api saṅyogaḥ|
  uśvāso nāma tīryate|
  uśvāseti bhavet ātmā|
  pradīpa-tv evam ucyate||[11.65]
 
 
saṅyoganira saṅ hyaṅ ātmā sira uśvāsa| bāyūmәtu sake lyaṅniṅ iruṅ| pasuknya śiva||   ubhayor api saṅyogaḥ|
 sahātmeśvarasaṅjñakaḥ|
  bāyubhūtaś śivo jñeyaḥ|
  na sandeho varānane||[11.66]
 
 
patәmunira saṅ hyaṅ ātmā mvaṅ bhaṭāra śiva| sira ta yogatattva| ātmaśiva sirān yogatattva| ya ātmeśvarasaṅyoga| mataṅyan sarvecchā sira||   vrataṁ bahuvidhaṅ kṛtvā|
 naras siddhāntavācakaḥ|
  karmāṇi vividhāny eva|
  yathecchā kurute bhuvi||[11.67]
 
 
sarvecchā| ṅa| nissaṅśaya sirān gumavayakәn ikaṅ brata kabeh||   †kvacit bhasmāntamadhyastham|†
  †kva rūpaṁ saṅgamālinaḥ|†
  †kvacic chitre kvacid vāpi|†
  †vidhārya parame ’dhunā||†
  †kvacid monaṅ kvacid vāpi|†
  †vodhāntamali yo śivam|†
  †saḥ jñātvā jānite mānī|†
  †varayitecchāmāryyate||†[11.68]
 
 
nirālambana sira riṅ brata kabeh| maṅkana ta sarvecchānira riṅ brata||  †pumānrūpeṇa tattvajñaḥ|†
  †sandigdham akalan tri vai|†
  †rūpena gatvā sūtreṇa|†
  †śivasthānaṁ pratiṣṭhati||†[11.69]
 
 
nāhan byakta saṅ hyaṅ siddhāntajñāna kavruhana||   pittaṁ śivañ ca paramam|
  hṛdayañ ca sadāśivam|
  mano brāhmaṇam ākhyāntam|
 buddhir viṣṇuś ca pārvati||[11.70]
 
 
tattva saṅ hyaṅ siddhāntajñāna kinavruhan| pitta paramaśivatattva sira| hṛdaya sadāśivatattva||   ahaṅkāra-tathā rudraḥ| 
  pañcasthānam aninditam|
 †yo vijñānañ ca līnañ ca†|
  hṛdayaṁ pittalīnakam||[11.71]
 
 
tuṅgal saṅ hyaṅ ahaṅkāra mvaṅ buddhi| buddhi līna riṅ manah| manah līna riṅ hṛdaya| hṛdaya līna riṅ pitta||  viṣṇau pralīyate rudraḥ|
  viṣṇuḥ brahmā-pralīyate|
  brahmā sadāśive līne|
  jñānati paramārthavit||[11.72]
 
 
saṅ hyaṅ rudra tuṅgal mvaṅ saṅ hyaṅ viṣṇu| līna sira ri saṅ hyaṅ brahmā| brahmā līna ri saṅ hyaṅ sadāśiva||   sadāśivañ ca līnañ ca|
 śive paramasaṅjñake|
  sthānam pañcavidhan devi|
  evam ekam anāmayam||[11.73]
 
 
ike saṅ hyaṅ tattva| sira ta kavruhana saṅ paṇḍita||   ācāraś ca kriyāśaktiḥ|
  śīla-jñānaṁ prakīrtitam|
  etat siddhāntatattvañ ca|
  jñānati paramārthavit||[11.74]
 
 
saṅsipta saṅ hyaṅ ācāra| kriyāśakti sira| saṅ hyaṅ śīla| sira jñānaśakti| vruh pva saṅ paṇḍita riṅ acāra mvaṅ śīla| sira ta tattvavit ṅaranira| sira nipuṇa ri saṅ hyaṅ siddhāntaśāstra||   akṣaraṁ jñānasiddhāntam|
 saptadhā bhedalakṣaṇam|
  kriyate matimān devi|
  saptabhedaḥ prakīrtitaḥ||[11.75]
 
  
tattva saṅ hyaṅ siddhānta| saptākṣara sira| ya ta mataṅyan nipuṇa||  bhūrlokam prathamaṁ bhedam|
  bhuvaḥlokaṁ dvitīyakam|
  svarlokañ ca tritīyañ ca|
 mahālokavyavasthitaḥ||
  caturthyām iti vijñeyam|
  tathā paramapaṇḍitaiḥ|
  janaṁ pañca tapaṁ ṣaṣṭhyām|
  satyalokañ ca saptadhā||[11.76]
 
 
kadibyaniṅ kavicāranirān tambayan| ratu riṅ bhūḥloka sira| kapiṅrvāniṅ karәṅvānira ratu riṅ bhuvahloka sira| kapintiganirān ratu riṅ svahloka sira| kapiṅpātirān ratu riṅ mahāloka| muvah ri kapiṅlimanira ratu riṅ janaloka sira| karәṅvānirān piṅәnәm ratu riṅ tapoloka sira| kapiṅpitu ratu riṅ satyaloka| maṅkana sira saṅ rumәṅvākәn kavicāran saṅ hyaṅ siddhāntajñānaśāstra||   evam akṣarasiddhāntam|
  saptalokaṁ prakīrtitam||[11.77]
 
 
ratu riṅ saptaloka saṅ rumәṅə̄ kavicāran saṅ hyaṅ siddhāntaśāstra||   sakārañ caiva bhūḥlokam|
  bhuvaḥlokaṁ ikārakaḥ|
  dakāraḥ svar iti khyātam|
  mahālokaṁ dhakārakaḥ||[11.78]
 
 
saṅ hyaṅ sakāra sira bhūhloka| ikāra sira bhuvaḥloka| dakāra sira svahloka| dhakāra sira mahāloka||   akāraṁ janalokañ ca|
  nakārañ ca tapolokam|
  satyalokan takārākhyam|
  saptalokaṁ purārthakaḥ||[11.79]
 
 
saṅ hyaṅ akāra sira janaloka| nakāra sira tapoloka| takāra sira satyaloka| sira ta pāvak bhaṭāra sadāśiva| pralīna sira riṅ bhaṭāra paramaśiva| ekatva pralīna ri saṅ hyaṅ anāmaya||   ānandaṁ paramaṁ sūkṣmam|
 śivaṁ nityañ ca ṣaṇmukha|
  paraman nīyate devi|
  pittasthānam anuttamam||[11.80]
 
 
sira nityānanda saṅ hyaṅ anāmaya| saṅ hyaṅ pitta sira sthāna saṅ hyaṅ anāmaya||   etat paramanirbāṇam|
 aṣṭāni ca guṇāni ca|
 mokṣakaṁkṣī mahādevi|
 saputrapautravandhavaḥ||[11.81]
 
 
sira saṅ hyaṅ śivanirbāṇa| ṅa| kanirāśrayan sira||   kṛtadaṇḍañ ca krodhañ ca|
  hiṅsa eva yathecchayā|
  yathecchā kūryate devi|
 dharmādharmañ ca kārayet||[11.82]
 
 
lvir saṅ paṇḍita kumavruhi saṅ hyaṅ anāmaya| gumavayakәn ikaṅ dharma mvaṅ adharma| ya icchānira||   bhakṣyābhakṣyañ ca madyañ ca|
 bhuktvā pitvā śubhāśubham|
 śrī jaṭādhāra-śikhaṇḍin |
  yathecchā kurute muniḥ||[11.83]
 
 
saṅsiptanikā saṅ paṇḍita| gavayaknanirekaṅ sākecchā| nirvikalpa sira ri sakvehnikaṅ apeyapeya| lāvan ikaṅ abhakṣabhakṣaṇa| bhakṣyanikā| tan vikalpa sira||   ācāraśīlasaṅyuktaḥ| \ppadab yathecchā kurute sadā||[11.84]
 
 
lāvan ikaṅ śīla rahayu| icchānirerikā||   jaṭādhāra iti vidvān|
  mokṣam icchati pārvati|
  ācāraśīlarahitam|
 kriyājñānavibhusmṛtaḥ||[11.85]
 
 
jaṭā tattva saṅ hyaṅ viṣṇu| muṇḍī tattva saṅ hyaṅ brahmā| saṅ hyaṅ śiva śikhī tattvanira| sira ta jñānaśakti| kriyāśakti| vibhuśakti||  ācāraṁ byaktakam idam|
  śīlam abyaktam eva ca|
 ācārañ ca bratam idam|
  śīla-dharmaḥ prakīrtitaḥ||[11.86]
 
 
saṅ hyaṅ ācāra byakta tattvanira| saṅ hyaṅ śīla| sira abyakta puruṣa tattvanira||   evam akṣarasiddhāntam|
 praṇavam bhedalakṣaṇam|
  siddhaṁ sadāśivam proktam|
  antaṁ paramasaṅjñakam||[11.87]
 
  
nihan simpәniṅ tattva saṅ hyaṅ siddhānta| praṇavabheda sira| siddha saṅ hyaṅ sadāśiva sira| anta saṅ hyaṅ paramaśiva sira||   siddhaṁ rudra iti proktam|
  anta-devo sadāśivam|[11.88]
 
 
nihan vaneh| siddhaṁ hyaṅ rudra sira| antaṁ sadāśiva sira||   siddhaṅ kriyā iti proktam|
  antaṁ jñānam iti smṛtam||[11.89]
 
 
siddhaṁ sira kriyāśakti| antaṁ sira jñānaśakti||   siddhaṁ vibhur iti jñeyaḥ|
 antaṁ prabhus tathaiva ca||[11.90]
 
 
siddhaṁ sira vibhuśakti| antaṁ sira prabhuśakti||   sikāraṁ rudra-vijñeyam|
  ddhakārañ ceśvaraṁ smṛtam|
  antaṁ śivam iti proktam|
  praṇavam ekam eva ca||[11.91]
 
 
tәlu tattva saṅ hyaṅ siddhānta| sikāra sira rudra| ddhakāra sira īśvara| anta sira śiva| praṇava ekatattva sira||   sikāraṁ mūrtipakṣākhyam|
  ddhakāraṁ hṛdayan tathā|
  anta-śira iti proktam|
  praṇavañ ca nigadyate||[11.92]
 
 
saṅ hyaṅ rudra sira mūrti| īśvara sira hati| saṅ hyaṅ śiva sira śirah| nāhan ta tattva saṅ hyaṅ siddhānta riṅ śarīra saṅ sādhaka||   sikāraṁ bhūr iti khyātam|
  ddhakāraṁ bhuva eva ca|
  antañ ca svar iti tattvam|
  siddhāntan nāma nāmataḥ||[11.93]
 
 
nyan tattvanira vaneh||   sikāro pṛthivī jñeyaḥ|
  ddhakāro ’kāśa eva ca|
  anta-svarga iti proktaḥ|
  siddhāntan nāma nāmataḥ||[11.94]
 
 
sikāra sira pṛthivī| ddhakāra sira ākāśa| anta sira svarga| tattvanirān tribhuvana ikā||   sikāran dakṣiṇe nāse|
  ddhakāraṁ vāmanāsake|
  anta-nāsāgratattvañ ca|[11.95]
 
 
sikāra sira ghrāṇa tәṅәn| ddhakāra sira ghrāṇa kivā| anta sira nāsikāgra||   sikāran dakṣiṇe netre|
 ddhakāro vāmanetrake|
  anta-trinayanam viddhi|
  siddhāntan nāma nāmataḥ||[11.96]
 
 
sikāra sira locana tәṅәn| ddhakāra sira locane kivā| anta sira locane madhya||   sikāran dakṣiṇe karṇe|
  ddhakāro vāmakarṇake|
  antam vā kārṇamadhyasthe|
  siddhāntan nāma nāmataḥ||[11.97]
 
 
ikaṅ sikāra sira taliṅe tәṅәn| ddhakāra sira taliṅe kivā| anta sira ri madhyaniṅ taliṅa vāma dakṣiṇa|| [11.25] iti bhuvanakośan nāma| paramarahasyam| jñānasiddhāntaśāstram| śivopadeśaṁ samāptam 
   