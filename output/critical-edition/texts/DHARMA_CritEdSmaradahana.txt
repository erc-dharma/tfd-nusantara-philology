The Smaradahana.  by Mpu DharmajaDigital Critical Edition of Smaradahana edited by Andrew Ollett
Witnesses:
msEdP: 
  Poerbatjaraka, R. Ng. 1931. Smaradahana: Oud-Javaansche tekst met vertaling uitgegeven. Bibliotheca Javanica 3. Bandoeng: Nix & Co.


Current Version: draft, 2022-07-25Z
Still in progress – do not quote without permission.
Copyright (c) 2019-2025 by Andrew Ollett.
    
      
        invocation: avighnam astu
      
      canto 1: 
        [ab]pūjāniṅ kavi saṅgraheṅ kaləṅəṅan maṅde *kadīrghāyuṣan (norm., kadīrghyāyuṣan )muṅgviṅ padma məkar pratiṣṭha siniram deniṅ rərəbniṅ kapāt
[cd]vījanyākṣara lambaṅ endah inurākən riṅ tətə̄niṅ yaśadhūpākāra limut maghəṇṭa panaṅisniṅ ṣaḍpadā riṅ səkar1|| 

        [ab]ūṅ indah ta bhaṭāra manmatha rəṅə̄n sambatniṅ aṅgə̄ṅ laṅə̄saṅ sākṣāt makadrəvya luhniṅ aṅaraṅ saṅ devaniṅ ken lukar
[cd]saṅ rəm byāpaka riṅ raras hati vəkasniṅ kiṅkiṅ aṅləsvakənsaṅ saṅkan paraniṅ raras kita basāveh rāga lāvan lulut2|| 

        [ab]tan tuṅgal kahananta riṅ pakasutan layvan hunor iṅ sususaṅ muṅgv iṅ juraṅ iṅ karas tutuganiṅ lambaṅ gurūniṅ tanah
[cd]śrīniṅ paṅgəlaran ṭikā saḍavatāniṅ rəm kasənvan raviriṅ lvah lūh aməgat pupur kita hane tuṅgakni luṅniṅ gaḍuṅ3|| 

        [ab]taṅkil roma gəluṅ valū gr̥halatā deśanta yan paṅlaresaṅ muṅgv iṅ vatəsiṅ pupuk pamasaran tiṅhal maliṅ yan liriṅ
[cd]paṅhilyan śavaniṅ ṭikānakanakan sūkṣmeṅ laruṅ ketakiiṅ pamraṅmraṅaniṅ halis tikəl arəs hyaṅniṅ pamāḍan lulut4|| 

        [ab]saṅ rəs rāga ṅaranta riṅ pasir adoh ləṅləṅ kiteṅ parvatasaṅ kiṅkiṅ kita riṅ tavaṅ saṅ aṅaraṅ nāhan ṅaranteṅ rəməṅ
[cd]saṅ śokāṅaluseṅ taman saṅ alaṅə̄ yan saṅhubiṅ sāgarariṅ kumbaṅ maṅajap ṅaranta karəṅə̄ nāhan dadinta prabhu5|| 

        [ab]yan riṅ praṅ kita siṅha vīra taruṇārjāpañji śūreṅ raṇasākṣāt rāga səkar kiteṅ kavi kiduṅ prālambaṅiṅ rāt kabeh
[cd]tambākūṅ kita riṅ tilam kita sinəṅgah dhīramantrānulusśrī kāmeśvara nāma lāgi vinuvus riṅ rāt kabeh nityaśa6|| 

        [ab]doniṅ mastuti kīrti saṅ mamava rāt muṅgv iṅ carikniṅ karascūḍāmaṇyanira mpu dharmaja kədə̄ marṇāṅga saṅ hyaṅ smara
[cd]ndan dūrān kavaśāṅaveśa vaśaniṅ puṅguṅ riyāpan tuhusotan taṅ kavi vāhu vanva ri kilatniṅ sāgarāṅde ləyəp7|| 

        [ab]ṅūnī kāla bhaṭāranātha magave yogādi sanismr̥tiṅkēneṅ meru vukir viśeṣa patapān saṅ siddha yogīśvara
[cd]hə̄bniṅ darśana tovi duṅhusi pasirniṅ lvah gihānyāparə̄hyaṅniṅ hyaṅ pva sirātapāpa ta kunaṅ sādhyan muvah denira8|| 

        [ab]sotan tāpan avakniraṅ parama tatvānūti sarvāgamaūṅkārādi śivāṅgasandhi patatāniṅ brāhmamantrākṣara
[cd]tiṅkahniṅ daśamūrti nitya ginəlar pə̄hniṅ svaravyañjanasūkṣmajñāna viśeṣa rakva humiḍəṅ dhyāyīnirālambana9|| 

        [ab]enak tiṅkahi de bhaṭāra ruməgəp lyusniṅ samādhī hatitan vaṅ mātra sumiṅhiteṅ suka lavan krīḍādi nārīkrama
[cd]heman rūmnikaṅ apsarī tan inivə̄ de hyaṅ jagatkāraṇalāvan rūmni manis girīndraduhitādevī sumantən rara10|| 

        [ab]kāvit pvaṅ *surasaṅgha (norm., surasaṅghya ) mogha sinukū deniṅ vatək rākṣasavadvāniṅ jaya nīlarudraka sumār sə̄sə̄k təkeṅ kahyaṅan
[cd]riṅ senāpura tāṅaran ri sukuniṅ hemādri lambvan kidulṅkānan durga kuṭanya bhīṣaṇa lurah śobhārarəm durjaya11|| 

        [ab]yekāṅde gigu ri hyaṅ ādbhuta kabeh riṅ svargalokārurahsakveh saṅ daśalokarakṣaka mahə̄m tansah paḍālapkəna
[cd]saṅ siddhārṣi vasiṣṭha nārada tumūt gandharva len apsarasaṅ hyaṅ śakra sirādhikāra pinatih ṅkāneṅ sabhāmaṇḍala12|| 

        [ab]sampunyān patatāvatāraniṅ ahə̄m saṅ hyaṅ trinetrāvuvussojar vīra surāpṣara kita kabeh ndin dāya dentāpraṅa
[cd]brāhmā viṣṇu huvus kavəs kavənəsan sor sāra tovin lagatan svīnən ṅhulun iṅ raṇāṅgana hanāmetāśrayāṅdohana13|| 

        [ab]yadyan hyaṅ parameśvarāstu śaraṇā tanpāṅgəgə̄ sañjataāpan saṅgraha riṅ samastabhuvanālaṅgəṅ təḍuh niścala
[cd]ṅhiṅ rūpādi viśeṣa pañcaviṣayāṅde rāga vahyendriyatan vyāpāra manahnirerika kabeh kevalya nirgrāhaka14|| 

        [ab]mojar saṅ maṅaran vr̥haspati: nihan topāya devādhipasaṅ hyaṅ kāma sira prihən səkuṅanāmbək radvijan yogyana
[cd]konəntāmanaheṅ raras hati maran rāgī bhaṭārālulutpaṅgil saṅ hyaṅ umā kakūṅananirāṅiṅkiṅ səḍəṅ kanyakā15|| 

        [ab]yapvan sampun aśukraśonita sirāpaṅgih paḍāṅgə̄ṅ smaravehən pvaṅ səkar aṅlaṅit maṅiḍama śrī parvatī prārthanan
[cd]ṅkā ta vehən anona vāhana salahrūpā dvipendrānanarodrārudranikeṅ upāya vulikən petən pagantākəna16|| 

        [ab]nāhan sāra vuvus vr̥haspati yinogyan de hyaṅ indrāṅaləmāpan paṇḍita siddhavākya pinatih deniṅ vatək devatā
[cd]tovin śabdaka vedapāraga vəkasniṅ nīti riṅ kahyaṅanvruh riṅ śāstra kuṭāramantra ṅuniveh cārakya kāmandaka17|| 

        [ab]saṅsiptan vuvusən mareṅ smarasabhāṅgəh saṅ vatək devatālumrā riṅ gaganāṅavetan ahavan riṅ viśvadeśārarəm
[cd]ton tekāṅ smararājya kādbhuta ləṅəṅ nyāsanya deniṅ səkarhintən gātrani gopuranya lumarap sākṣāt kəḍapniṅ kilat18|| 

        [ab]bapranyāṅililan karaṅ tinara vaṅ līlān paniñjo tavaṅləṅləṅ deni ruhurnya lāgi hinarasniṅ cāmarāriṅguṅan
[cd]sə̄ṅniṅ candra siniddhikāra ginave bvat rāga suddhāputihtapvan marma hatəpnya megha minirahniṅ sandhyakālānipis19|| 

        [ab]parpātniṅ vataṅan təkeṅ alunalun mās jāti norāsəlattan pendah rəm apiṇḍa tambaki *gaḍuh (norm., guḍuh )nyāṅde hulapniṅ mulat
[cd]sinvamniṅ kayu kalpavr̥kṣa tinatākumrām vuvuṅnyāmirahhumbutniṅ suradāru vastrani patākanyāṅəpər kāṅinan20|| 

        [ab]tanpa mvas maṇicandranīla rinəmək saśrī natarnyākirisaṅlīlā kayu pārijāta ri tamanyānraṅ pralambāvilət
[cd]kəmbaṅnyāñjrah anekavarṇa sinavuṅniṅ jaṅga jambat muresumrāk rūmni rurūnya lāgi pinaləhniṅ kasturi mvaṅ jənu21|| 

        [ab]lor vetanya gunuṅgunuṅ marakatāṅde kūṅ cinaṇḍyāruhurvvainyāhniṅ sumirat mareṅ avaṅavaṅ saṅke pucaknyāṅadəg
[cd]hīshīsnyāniramiṅ tahən satumuvuh ṅkāne taman hyaṅ smarapakṣinyārja majīvajīva sumahur harṣe kukusniṅ bañu22|| 

        [ab]tanṅeh yan vuvusən laṅə̄ni pakəkəsniṅ kāmadevāgr̥hasakvehniṅ hyaṅ alah maṅə̄ təkapikāṅ nyāsātiśobhāhaləp
[cd]āpan ṅke sariniṅ manohara vəkasniṅ tatva liṅ saṅ kavivvitniṅ śāsana kāmatantra tinəṅət pinrākr̥tāṅde kathā23|| 

      
      canto 2: 
        [ab]ararəm hyaṅ indra ḍatəṅ iṅ smarabhavana lavan vatək r̥ṣimakaradhvajākrama sumaṅgraha vihikan i tiṅhaliṅ tamuy
[cd]vruh iṅ arghyapāda saha cāmana hinaturakən sagoravadaśalokapāla tan adoh yama baruṇa kuvera muṅgu lor24|| 

        [ab]mavuvus bhaṭāra harirāja ri sira saṅ iniṣṭi māsihaiki hetuniṅ ḍatəṅ i rājya manasija harəp maṅāśraya
[cd]gati saṅ hyaṅ īśvara jagatpati jənək aṅivə̄ tapabratasahajālupeṅ asuratantra tan atutur i tatvaniṅ smara25|| 

        [ab]kita pāvakiṅ turida rāga kita pinakapāśaniṅ dadikita sāra sāriniṅ asaṅgama suka kita sūkṣma riṅ rasa
[cd]pahakūṅ manahnira tadhāraṇa gəsəṅana riṅ smarānalapanah iṅ raras hati hudanhudani ləvu sarantaniṅ lulut26|| 

        [ab]na vuvus hyaṅ indra sumahur hyaṅ atanu tan ulahniṅ āśrayamapa dāyaniṅ hulun aveha lara turida rāganiṅ guru
[cd]sira devaniṅ sura viśeṣa satata niyatāṅupadravakadi *laṅghanā (norm., laṅghyanā ) ṅvaṅ i pakon surapati ri patik śatakratu27|| 

        [ab]mavuvus vr̥haspati gumanti gumaṇagaṇa nīti riṅ hatiupapatti denira maśabda madhura pinarakəniṅ hayu
[cd]apa saṅśayanta ri pakonira surapati bhara tūtakənmakadona pānaka bhaṭāra məjahana si nīlarudraka28|| 

        [ab]yadiyan kənā ta kita śāpatha tan arusuheṅ mahādvijari bhaṭāra śaṅkara surendra duluraniṅ aminta sihnira
[cd]jalareka mātra sakarəṅ ḍavuhi gələṅirān inastutiumaluy ri jātinira somya sumirama kiteṅ varāmr̥ta29|| 

        [ab]ri huvus vr̥haspati maśabda kusumaśara tanpa naṅśayaapagəh ri tan vənaṅa saṅ rəṣi mujarakənaṅ apakrama
[cd]tinitah tikāṅ rahayu lampahanira savatək surāpsaramara riṅ mahāgiri tumūtakəna saṅ adhikāra manmatha30|| 

        [ab]*surasaṅgha (norm., surasaṅghya ) māntuk iniriṅnira sahaja huvus ginopitani rikāṅ pituṅ vəṅi hiner śubhadivasa ri taṅgaliṅ kapāt
[cd]makaradhvajā madəg adan krama tumama sire daləm purimadarāganiṅ hati sumə̄k sama jaladhi ri pūrṇaniṅ śaśi31|| 

        [ab]hana laryalaryan aṅuṅaṅ tavaṅ apayuṅ aśokapādapaginəlar tikā səminikāṅ kayu manis i hatəpnya tūt sisi
[cd]atilam səvə̄niṅ asanārəja ləṅəṅ alaṅitlaṅit gaḍuṅbəsariṅ puḍak jamanikanya sinuji tətəsiṅ himānipis32|| 

        [ab]i rikā ta rāmya kahanan manasijadayitāṅaran ratihalaṅə̄ sumuṅkəm i rikāṅ sarasija ginave karaṅ hulu
[cd]śaśiraśmi sañcaya tapihnira pakirim i vimbaniṅ vulantinulis riṅ indraśara cātaka kinəḍap i tejaniṅ kilat33|| 

        [ab]tuna buddhiniṅ kavi tumiṅhal i hayunira piṇḍa sāgararəməṅ aṅdadak sumaputiṅ mina ri savaṅikāṅ gəluṅ lukar
[cd]tri valī sumiṅhit aṅaluntuha təkapi paṅolnikāṅ tapihlaṭi tan dahat mirahikāmapat ivak inahākən aṅlare34|| 

        [ab]riṅ apan katon licina mahya sira karakətan raras hatikavilət ri puṇḍutan areh talitalinika tan vənaṅ ləpas
[cd]təkapiṅ tapih kalusitā ri təṅahira nusarnusar susuṅhiṅ ikāṅ aśokavanavāsa ri gəluṅanirānusupnusup35|| 

        [ab]kadi candra taṅgal i halisniran amənərakən parasparaspaməvəhnikāṅ turida len hava hunaṅ amikāra riṅ maṅə̄
[cd]griṅikāṅ tulahniṅ aṅajap ri sira ləṅəṅ aluṅsuran lulutlara kūṅ raras hati barībarini rarasiran tiniṅhalan36|| 

        [ab]tan alah ginanti kavi rūmnira siriṅakəneṅ pasir vukirsihuṅiṅ hyu varṇani sadak sidakira kadi kəmbaṅiṅ taləs
[cd]kadi nūṣa kəmbar alaṅə̄ səmuni susunirāmucaṅ gaḍiṅkilatiṅ tavaṅ karivutan paḍani vətisirān paṅertali37|| 

        [ab]ləṅəṅiṅ taman savaṅi rūmnira kadi liriṅ iṅ laṅit ləṅitsvaṅ amimba luñcipi halisnira sadadali mə̄r hanambayaṅ
[cd]laṭi ṅeraṅiṅ tiṅatiṅāsəkar aṅaruṇa śeṣaniṅ vukirkucupiṅ məṇur mara cəcəkcəcəkira kadi kuntul aṅlayaṅ38|| 

        [ab]saṅ apālapanta laga siṅhiti hayunira piṇḍa papraṅansama paṅkajāmirah ikāṅ susu sarudhira kosariṅ raṅin
[cd]anamar lulut gəluṅirārəja sasuruh ikāravis hirəṅkadi dālaniṅ kumuda rosni təṅahira savaṅ galah tikəl39|| 

        [ab]aparan kunaṅ pinakamūlani hayunika tanpa siṅsiṅanlaṭi tan juruh tan avakiṅ gula yayan amanis təkeṅ mata
[cd]vaja tan vvahiṅ vuni tuhun kapihasəm unəṅiṅ tumon siravətis aṅragət hati nirantara tuhutuhu janmaniṅ puḍak40|| 

        [ab]yan alūma sinvamiṅ aśoka sinuluhan i tambvaṅiṅ vulanliriṅiṅ vulat maliṅ aṅīrakən apuhara rəs sarī maṅə̄
[cd]ririsiṅ kapāt sahaja tanpa mijahakəna rāganiṅ kavikabalik dahat ləṅəṅikā tan aluluta tumon i rūmnira41|| 

        [ab]adavān patantrani manisni hayunira taṅeh kathākənasira kāmadeva caritan pamuhunira gumanti varṇanən
[cd]dumunuṅ ri saṇḍiṅi ratihnira mavarah i śokaniṅ hatitama riṅ kumārajayaśāstra kadi sira yan oṅsiliṅ guyu42|| 

      
      canto 3: 
        [ab]dyah saṅ luṅgahi sihku sinvami lulutku pavilətani rāganiṅ hulunsaṅ təṅgə̄ ri tuvuhku saṅ səmini kiṅkiṅiṅ alara bəsur kəneṅ riris
[cd]aṅlīlāṅalayā laṅənku sinirirniṅ unaṅ anaṅis aṅgagap tavaṅpuṅgəl tanpa səvə̄ kinarya kinaraṅkaraṅ inahal i śaktiniṅ vidhi43|| 

        [ab]śoka pvaṅ katibān səkarniṅ asanānəḍəṅ inusir i saṅhubiṅ nadīduhkha pvaṅ ruməṅə̄ rəṅihniṅ aṅaraṅ cala karagət i tuṅtuṅiṅ kuku
[cd]eraṅ pvaṅ linavadlavad ri kətəriṅ patər amarəṅi tambvaṅiṅ vulantanpemba prihatinku sakṣaṇa sakeṅ avaṅavaṅ ibu toh tuluṅ ṅhulun44|| 

        [ab]dyah pamvitniṅ akūṅ tinalyan iṅ unaṅ kavilət i rəcəpiṅ tapih sujisaṅsāra ṅvaṅ aləh rinimpus i lulutku pinahatəguhiṅ raras hati
[cd]mantaṅ matya kasiṅsətan turida rāga lukaraṇa bəsur kəneṅ lararapvan śīghra huvā laraṅku ḍatəṅeṅ vukir alaləh alantaran juraṅ45|| 

        [ab]paṅdeniṅ daśalokapāla sahajāmujimuji guṇakāyaniṅ hulunpaṅgə̄ṅ karya bhaṭāra cakra karuhun paṅasihasihiraṅ vatək r̥ṣi
[cd]sambandhanya bhaṭāranātha jənək iṅ tapa tan atutur iṅ samāgamamuṅgv iṅ meru ṣaḍaṅga yoga sinamāhitaniran asamādhi nityaśa46|| 

        [ab]ndā tan lyan *hinamər ruməñcəm (msEdP, hinamə̄ ruməñcəma ) raras hatiniran abhiyoga riṅ brataaṅhiṅ sañjata rāka rakryan inadr̥śya rumimaṅa bhaṭāra śaṅkara
[cd]tan hyaṅ manmatha paṅhiḍəpku rari yan luputa sira linakṣan iṅ hulunrapvan siddha pakon śatakratu kr̥tajña rumuraha tapa hyaṅ īśvara47|| 

        [ab]lvāmbəktāri paran kasuṅsuti manahta marəṅurəṅu varṇa suṅkavaṅhiṅ gaṅsal vəṅi t antyakən lavasaniṅ hulun aparaparan mareṅ gəgər
[cd]yadyastun təka kūṅa rakryan ibu kə̄lakəna ri hati hayva gə̄ṅ laratiṅhal riṅ vukir aṅlimuṅsuṅi limut hinaruhara təkapnikāṅ aṅin48|| 

        [ab]lāvan tan hana cātakāṅlayat aniṅgalakəna ləṅəṅiṅ tahən ragaskumbaṅ mə̄r akaraṅkaraṅ tarahudan kabəsurana muvah mareṅ gihā
[cd]mvaṅ siñjaṅniṅ inambilan tapih umantuk i panəpi təkāṅdadak rəṅuinduṅ maṅkana ta ṅhulun təka mamaṅkva ri kitarari muṅgaheṅ jinəm49|| 

        [ab]yapvan riṅ hinaras payodhara vəkasniṅ amuhara raras kəneṅ taṅanyan riṅ rūm pipiniṅ vineh səpah anuṅsuṅ i rəṅuni halisnya tan cala
[cd]yan konəṅ vinəkasniṅ uttama rumañca hatiniṅ apasah ḍatəṅ hələmndyah ndin ta ṅvaṅ atiṅgale kita ləhəṅ ṅvaṅ adulura sukāṅkvacaṅkrama50|| 

        [ab]yadyastun kita milva kuṇḍaṅa katon rivəgani lakuniṅvaṅ iṅ hənudūran sāra kiteṅ havan vatu ridaṅ maṅuladalid inambah eṅguṅan
[cd]səṅkan hāvan adoh juraṅ trəbis arəs panilukani bañunya riṅ sukətheman gātranikuṅ vətis karagətānana kadi puḍak uṅgvaniṅ ṭika51|| 

        [ab]nāhan sabdanirāmanis təhər aṅol təṅahira kasusup təkeṅ tapihsaṅ sinvī miṅay aṅdadak tikəl ikāṅ halis amahəli kabvatan rəṅu
[cd]rəñcəm tvasnira rukṣa tanpa haməṅan rəmək apuhara luh nirantaramojar saṅ pinakādhikāravanitāmətu ratihira mogha vādhaka52|| 

        [ab]sojar hyaṅ smaranātha hayva cinalan vuvusiṅ adhama śoka saṅśayayan hyaṅ śaṅkara vigrahan kadi tan antuka juga kusumeṣu riṅ purī
[cd]āpan hyaṅ tripurāntakāgaṇitamūrti tuvi sira viśeṣa devatātovin kālanirāsamādhi humiḍəp həniṅi hənəṅirāsadā smr̥ti53|| 

        [ab]hātniṅ maprabhu sihniṅ apriya lulutniṅ asənəṅ iki hetuniṅ vuvusāpan tan vyabhicāra gə̄ṅaniṅ upadrava katəvasa de smarādhipa
[cd]lāvan viṣkr̥ta durnimitta sumaput niyata pinakadūtaniṅ halavə̄rniṅ ṣaḍpada vibhramāṅhrəṅ anaṅis humuṅ asurahan iṅ surālaya54|| 

        [ab]riṅ tāman kuməñar katonani səkarniṅ asana ləvu denikāṅ aṅinpuṅgəl mimba gaḍuṅnya mogha tumibāṅ hrəbuk i puḍakikāṅhudan havu
[cd]nistejā kayu teja mantən akuvuṅkuvuṅ avənəs ikāṅ valīkaḍəptan śobhākalaṅan jariṅnika malantiṅan ika maṅavandha riṅ tahən55|| 

        [ab]saṅsiptan pituhun pataṅgəhi patik manasija ri ləbūni jə̄ṅ prabhutan saṅkeṅ vruh iṅ iṅgitānahanahā təmahananiṅ asampay iṅ guru
[cd]tan yogya patinən vuvus hyaṅ amarādhipa sira parabañcanenucapmātimāti kinon ri tan savənaṅanya dinunuṅakəniṅ kriyābhaya56|| 

        [ab]dyah tan maṅkana cāra donira sacīpati sumariha kīrtya riṅ jagatpūrṇāniṅ sakadevatan makapurāsala hilaṅanikāṅ durātmaka
[cd]ṅvaṅ sampun hinarəpharəp tan ahaləp təka maləməh i kārya saṅ mahāndenyan kāntaka yan jagaddhitanimitta saphala masiluṅluṅaṅ yaśa57|| 

      
      canto 4: 
        [ab]nāhan viśeṣa paṅucap kusumāstrapāṇidevī ratih kahənəṅan vəkasan tumuṅkul
[cd]tvas mogha saṅśaya ri pātya bhaṭāra kāmavarṣe kapāt paḍani luhnira saṅśayādrəs58|| 

        [ab]saṅsipta sampunira śoka masə̄ masaṇḍiṅlvir joṅ kuniṅ savava ḍampa vuluṅ rumaṅkəp
[cd]sākṣāt kucup kagərəhan sira somya kālihūrṇa səkar taji haləpnira marman uṅgū59|| 

        [ab]śrī manmathāvuvuh ikāṅ madarāga riṅ tvasyan ton manisni mukha saṅ kusumāstraputrī
[cd]pañcendriyāmiṣaya marma təkeṅ svacittanā hetuniṅ marək aṅol manukup sakahyun60|| 

        [ab]liṇḍū tikāṅ salah ulah kumədut parantilot kāla dūtani tapih saṅ arūm kasiṅkap
[cd]yekiṇ ḍatəṅ pralaya saṅ kadi pūrṇacandramoghābəlah kapasukan təkapiṅ prahasya61|| 

        [ab]aṅhiṅ pataṅ siki katon amahəl savaryasampun praveśa kaharas riṅ anindya nārī
[cd]saṅ lvir laṅit kakilatan tiki durbalāṅrəssākṣāt guguh makəmilan maṅudud kapuṇḍuṅ62|| 

        [ab]saṅsipta maṅkana vilāśaniran pasaṇḍiṅbvat kāmatantra viniśeṣa kasaṅganiṅ strī
[cd]aṅhiṅ samādhi japa mantra təkeṅ kamokṣanpūjāṅkusiṅ jənək apum divarātrikāla63|| 

        [ab]luṅhā tikāṅ divasakāla surup hyaṅ arkameghāmirah kadi kalas tumulis laṅitnya
[cd]himpər jahit papatihan huləsiṅ sake jrokeṅis katon i vətisiṅ mavulaṅ masampir64|| 

        [ab]saṅ hyaṅ niśākara gumanti təkāṅrarah truhnitya pradakṣiṇa gavenira sārisāri
[cd]līlāsənə̄ ri ləbuhiṅ suralokan uṅgūmaṅgalyaniṅ r̥ṣigaṇāmr̥ta śītaraśmi65|| 

        [ab]vidyādharī kavəkasan smarabāṇa nityamoghālaṅə̄ vijah agoṣṭi paḍāmajaṅ lek
[cd]len lālanāṅulihulih rarasiṅ vilāśabvat siṇḍi deniṅ amuvus saha guyvaguyvan66|| 

        [ab]kīrṇaṅ tabaṅtabaṅ arūm masarik pinuṅpaṅvīṇa samāpta vinivakṣa hanan ginitan
[cd]saptasvarenikət iniṅgita yan panrəttatapvālaṅə̄ sinəlaṅan rasa pāna matsya67|| 

        [ab]len taṅ mareṅ suranadī saha ceṭikādyusdenyāsibū muni humuṅ kaharan mr̥daṅga
[cd]rūmniṅ vidāvaṅi linuṅsurakən rakətnyasumrāk lavan paṅisi kəmbaṅ alum haneṅ ryak68|| 

        [ab]tūt svarganirjhara hilī suranimnagādrəsṅkānā siluknya ḍavuhan hana dharmaśāla
[cd]raṅkaṅ maṇik pinakadūri təkeṅ tətə̄nyadāləm katon bhramarapakṣa luməṅ hatəpnya69|| 

        [ab]ḍaṅ hyaṅ vr̥haspati sirenadhikāra muṅgūpaṅliṅga saptarəṣi kapva humuṅ maveda
[cd]mvaṅ śrūtivākya vinicāra paḍāvatāralen ghūrṇitācəṅil amet halaniṅ pramāṇa70|| 

        [ab]gaṅgālaṅə̄ pinakamārganikāṅ śaśāṅkasimpaṅ ri rañjiṅanikāṅabarat hilīnya
[cd]śuddhāhəniṅ linaraṅan tinəṅə̄t laṅə̄nyavinvat mare raṇu ḍatəṅ ri taman hyaṅ indra71|| 

        [ab]nyāsālaṅə̄ kaləṅəṅan lalayan vininduri jro gr̥hārəja ri dūnya dudū kramanya
[cd]uṅgvan hyaṅ indra rumarah tapihiṅ surastriṅkāneṅ umah salah ukur paṅaran kasaṅkya72|| 

        [ab]kulvan kidulnya ginagā linurah havanyaendah gunuṅnya ginave minahā guhānya
[cd]tīranya caṇḍi maṇi bajra ləṅəṅ pinatrahyaṅ nandaka sphaṭika śuddha pucapucaknya73|| 

        [ab]sasvarga siṅhiti haləpnya paḍāpadudvanriṅ saptaloka paḍa tiṅkah akaṇḍakaṇḍa
[cd]rājyātatālaləh aṅumbaṅ iṅ antarīkṣasə̄ṅsə̄ṅniṅ osadhilatā kuməñar damarnya74|| 

        [ab]luṅhāṅ kuləm krama ḍavuh pitu saṅśayāvāshyaṅ śītaraśmi kapaṅulvan iṅ astapārśva
[cd]vaitalikānuliṅ aganti gavenya ṅūniceṅniṅ curiṅ pilipilih sajiniṅ jahat ken75|| 

      
      canto 5:  
        [ab]sahaja suməpaṅ endah sə̄ṅniṅ parvata humaraṅsahidu mirah asəṅhit kosap deniṅ aṅarəki
[cd]kadi latulatuniṅ mās hyaṅ ve vahu cumaraṇaaruṇa kadi rajābāṅ bvat saṅgrama piniturun76|| 

        [ab]śubhadivasa riṅ eñjiṅ prāpteṅ kāla pasamayansahanahananikāṅ hyaṅ kapvādan paḍa tumihaṅ
[cd]prasama parəṅ inājñan de saṅ nātha surapatiumiriṅa laku saṅ hyaṅ kandarpāmaṅuna yaśa77|| 

        [ab]tuvi manasija sampun śuddhāmvit ri ratihiramijil abhava mahə̄mhə̄m tuṣṭāṅher iṅ alunalun
[cd]laras arəja si kiṅkiṅ hrū kambaṅ si vəlas arəplihaṅanira sumaṇḍiṅ mvaṅ vadva turida lulut78|| 

        [ab]rathanira ləṅəṅ endah salvirniṅ səkar inayurinavis i səminiṅ jriṅ rəṅganyāsanasalaga
[cd]tinaligajah akəmbaṅ rambutniṅ hata katirahdhvaja makara riniṅgit muṅgv iṅ pādapa kuməlab79|| 

        [ab]təlas arəpat ilirniṅ saṅhub varṇa kuda putihtalinira kilatiṅ truh sākṣāt suntagi kanaka
[cd]pavana mirir anampar himpər sārathi ginəlarpalupalunira pantəs luṅgahniṅ gaḍuṅ umure80|| 

        [ab]krama lumaku sirosə̄n mvaṅ sakveh saṅ aśaraṇar̥sigaṇa paḍa maṅkat len vidyādhara maṅiriṅ
[cd]tigamata sira muṅgah ṅkāne rəṅga gajapatipinakamukha lumampah sarvecchāṅlayaṅ aṅalor81|| 

        [ab]smarabhavana kalalvan gaṅgātīra huvus adohasəmu həlaṅ anampar və̄rniṅ devarəsigaṇa
[cd]pasir atiśaya ləṅləṅ gātranyān vahu kaparəkkadi gunuṅ apalayvan ryakryaknyāgrət aṅavatə̄82|| 

        [ab]karaṅ aṅuṅaṅ apañjaṅ paṇḍan joṅnya kadi tulislagi pinaraparāniṅ saṅhub yan paṅariṅariṅ
[cd]hana kadi liman adyus vuṅkalnyāṅgarəgəs akə̄mləṅəṅ inasuhan iṅ ryak sarvecchā maṅupukupuk83|| 

        [ab]hujuṅi karaṅikākrəp suṅheṅ śaṅkaniṅ amayaṅsavaṅan asavayan lvah kraṅnyāharya nilamiti
[cd]agəragər aṅurambat lvir luṅsir sinəkarurākadi suji sinalaṅsaṅ luṅgahnya marəki latuh84|| 

        [ab]baṇava rusakan ālā ṅkāneṅ nūṣa ləyəp adohjarupihika humaṇḍəm rəṅkāvuk huvus ananā
[cd]layar anisih anuṅgul runtiṅ lot aṅavayavaymarahakən ilaṅāniṅ baṇyāgālara kajahat85|| 

        [ab]nya parahuniṅ amañciṅ mandrāpan layat alaləhiniṅətiṅət iṅinte tanpendah balubaluhan
[cd]hana kadi sirarākiṅ kentar deniṅ aṅin alonasəmu sadak aṅumbaṅ siṅsal tan hana riṅ gəluṅ86|| 

        [ab]i təṅah udadhi ləṅləṅ bāhitranya maṅajavainavara təkapiṅ truh kahrət deniṅ ivak agə̄ṅ
[cd]kaputər i tələṅiṅ vvai hetunyān palabulabuhhana puhavaṅ amūjānambat hyaṅ maṅasihasih87|| 

        [ab]avicarita laṅə̄niṅ lod sampun kahalivatansuravara paḍa māgyā ton taṅ meruvukir agə̄ṅ
[cd]kadi bhuvana tinumpaṅ lvir liṅgānəsəki laṅitsaphala sira pakə̄niṅ brahmāṇḍāgama tinata88|| 

      
      canto 6: 
        [ab]ḍatəṅnikāṅ deva kabeh samastarikāṅ mahāmeru vukir viśeṣa
[cd]katon tikāṅ darśana darśanīyasabha bhaṭāreśvara saṅ kinarya89|| 

        [ab]manahnikāṅ manmatha makusarari siddhaniṅ prarthana saṅ vatək hyaṅ
[cd]manahnireṅ tvas kadi savalepanya mmārgrganiṅ vighna magə̄ṅ kapaṅgih90|| 

        [ab]kətug tikāṅ parvata guntur agrahudan rivutpāta jalapravāha
[cd]gəlap halisyus pətəṅ aṅhalimpuṅgərəh guməntər saha bāyubajra91|| 

        [ab]paghāṣaniṅ vuṅkal avantah atridudūṅ salumbuṅ kadi simban osyan
[cd]inuṇḍakən deniṅ aṅin pracaṇḍarəbah rubuh parśva pukah kayunya92|| 

        [ab]ikāṅ vatək hyaṅ paḍa ghūrṇitārəstəkapniṅ utpāta maṅāladeśa
[cd]hyaṅ indra tan dhāraka śokabuddhigajahnirerāvaṇa tanpa sāra93|| 

        [ab]saṅ ārya puṣpāyudha dīnacittahilaṅ tuturniṅ hati tanpa jīva
[cd]rathārurah puh makaradhvajanyakadi pva mājar hana durnimitta94|| 

        [ab]prabhāvaniṅ rākṣasa riṅ himādriṅaranya nandīśvara rudradāsa
[cd]lavan mahākāla vəkāvibhūtipaḍāṅəmit dvāra pakon bhaṭāra95|| 

        [ab]ikāṅ vatək deva kabeh pva mūrkaharəp ri vandhyā samādhī bhaṭāra
[cd]nda tanpa maṅgalyani devapūjāna kāraṇanyān panulah mamighna96|| 

        [ab]siraṅ vatək paṇḍita sapta paṇḍyapaḍāmaṅun rakṣaṇa riṅ śarīra
[cd]vr̥haspati vruh rikanaṅ nimittavavaṅ maṅuccāraṇa mantra siddhi97|| 

        [ab]hilaṅ tikāṅ varṣa marən gərəhnyatatas pətəṅ tan hana mātra śesan
[cd]katon tikāṅ rākṣasa mr̥tyurūpapaḍāṅagəm daṇḍa səḍəṅ pracaṇḍa98|| 

        [ab]munīndra saptāṅabhivāda mantrayathāgamāṅarghya sireṅ śivāmbhā
[cd]kaharcaṇanyeṅ lagi yeka pinrihsamārganiṅ siddha manəmva sādhya99|| 

        [ab]təlasnya kākarṣaṇa kālih atvaṅpinivruhan denira riṅ svakārya
[cd]ri hetuniṅ prāpta rikiṅ vanādriumaṅguh aṅhayvani śīghra luṅhā100|| 

        [ab]saharṣa tekāṅ *surasaṅgha (norm., surasaṅghya ) tuṣṭari sampuni vruhnya rikāṅ kinārya
[cd]paḍāturun siddhaniṅ ātmarakṣaadr̥śya mr̥tyuñjayamantra śakti101|| 

        [ab]pəsatniraṅ manmatha śūnyāmārgapratiṣṭha muṅgv iṅ ratha meghavāha
[cd]ikāṅ vatək deva paḍāṅiriṅ dohatən manontona lavan mahārṣi102|| 

        [ab]katon ta saṅ hyaṅ hara nīlakaṇṭai sornikāṅ darśana tuṅgu śaṅka
[cd]səḍəṅnirālambana sūkṣmabuddhiaṅan parəṅ muṣṭinirātalaṅkup103|| 

        [ab]nda tan vavaṅ sāhasa saṅ masādhyamulat katīkṣṇan hati mogha matvaṅ
[cd]maṅañjalī pāda bhaṭāra mamvitmupākṣamākən gatiniṅ śarīra104|| 

        [ab]bhaṭāra səmbahni patikta nāthasi kāmadevāṅapakāra nīca
[cd]nda tan panəmva griṅ upadravāgə̄ṅnamo harāyāstu jagaddhitāya105|| 

        [ab]təlasnirāmurṣita maprayogasamādhi saṅsipta viśeṣa śuddhi
[cd]larap tikāṅ sañjata sarvapuṣpapasambuṅiṅ tāman aveh kalaṅvan106|| 

        [ab]larasnirāgə̄ṅ śatapatradālar alap lavan hrū salagādvitīya
[cd]turī kucupnyārəja piṇḍa dantaminuṣṭi himpər panah ardhacandra107|| 

      
      canto 7: 
        [ab]sampūrṇa luməpas ikāṅ ardhacandrasalagāṅaraharah i hatindan vyartha kasəpər i jaṭā bhaṭāra kadi bhūṣaṇanira vəkasan
[cd]saṅ hyaṅ smara muvah amanah sireṅ tarahudan savarayaṅ apupultanpa myati ri saṅ asamādhi mampir i kapə̄ sahaja kadi sadak108|| 

        [ab]āścārya manasija tumon ikāṅ sapamanahnira paḍa kahilīsambut sahanahananikāṅ səkar pinakasañjatanirasumaji
[cd]jrahniṅ kanigara kuməñar panakranira sampun umidər i taṅanśīghrān məsat asəmu payuṅ kuniṅ kahabalaṅ kadi vulan adulur109|| 

        [ab]cakrānaravata humilī sakeṅ tamuduhan kusumaśara varatanpāṅkura kadi tatur əndəpəndəp asuluṅsuluṅ atalitali
[cd]ndā tan vighani sira bhaṭāra tan rəṅərəṅə̄n ginurumuṅ iniruptrāsaṅ kanigara sacrəmin tibāsəmu tareṅ pinakarukuhira110|| 

        [ab]kontā sarasija kumucup huvus hinəlaran kayukanakasəvə̄moghātəka pinakakaluṅkaluṅnira jagatpati kadi minaha
[cd]mvaṅ tomaranira kucupiṅ kuriñjəm aluṅid kadi curiga siṅisumrāk təka lukar asiratsirat masəmu vīja rumakət i jaja111|| 

        [ab]kandarpa kadi kavigaran sirāmanah amet kirakira biṣamahrū tīkṣṇa rinəgəpira nāgapuṣpaśara pāśa rinəcəp inaṅit
[cd]cūlanya dalima kumucup sisiknya səkariṅ ryak aṅivak agalakhuntunya kanirisalagāliḍah vəlas arəp miṅis aṅaladalad112|| 

        [ab]nāgākr̥ti kusuma ləpas ri tambaṅi laras manasija śaranaṅkā rodra kavilət iy avak bhaṭāra sumavit pinakasavitira
[cd]sambut varayaṅira puḍak vinimba cucukiṅ garuda paḍapaḍasārinya kumusuh aṅabab sumār tuvi səḍəṅ maṅap ariṅiriṅi113|| 

        [ab]hrū ciṇḍaga ləpas i bhaṭāra sātmya kadi kuṇḍalanira tumatiṅhyaṅ śaṅkara sira kadi hinyasan kadi rakət saji hiftuvusakən
[cd]lvīr arca lagi sinavuran səkar kadi tulis ratu vinurivuriāpan sapamanahira manmathāmuvuhi rimbit amuhara haləp114|| 

        [ab]saṅ hyaṅ kusumaśara saranta saṅśaya ri tanpa ṅani panahiramvaṅ sañjatanira saləpasnya tan hana bisāṅlarani daṅudaṅu
[cd]maṅke pinanahakənire hyaṅ īśvara tayāṅgariti hatinirahāh nirguṇa takari gatiṅku tan sahinarəpharəpiṅ aśaraṇa115|| 

        [ab]krodha hyaṅ atanu ri bhaṭāra tan hana vikāranira vinulatanrəp dhyāna ta sira vəkasan yumoga pararāmya ḍatəṅ anuluṅa
[cd]riṅ sakṣaṇa təka sumaput laṅə̄ni ləṅəṅiṅ rətubala maṅasutrəmrəm dumadak aṅujivat kilatnya ḍatəṅ amraṅ anavat aṅani116|| 

        [ab]senāpati rətu madhumāsa kartika basanta gumuruh aṅasutsalvirniṅ amuhara raras samāṅrəbahi rāmya samasama sumār
[cd]kapvāṅhabəti səmi sirirnikāṅ aṅin anūb səkar aruñuruñukīrṇaṅ rəməṅ asirasiran ririsnya paḍa tan bəsur aṅaraharah117|| 

        [ab]sampun təka sahananikāṅ kalaṅvan atulumbu manitiri patərhyaṅ manmatha śaravara pārijāta rinəgəpnira muvah aṅayat
[cd]hrū sparśaviṣaya pamaṅan ya rūpa rasa gandha vacana kalimasampun rinatus inabhimantra campakamayāluṅid iṅidiṅidan118|| 

        [ab]mrik taṅ jənu viṣanikanaṅ panahkusuma pañcaviṣaya dinələ̄ākarṣaṇa hr̥daya manoharāṅiriṅi bāyu bhujaga rinəgəp
[cd]muntab taṅ asana kalavan vuṅū ri pamaləsnya kadi gunuṅ apuyśīghrān ləpasakən i bhāṭāra tan dva maṅəne hatinira tumanəm119|| 

      
      canto 8: 
        [ab]saṅ hyaṅ cambhu sira kəneṅ panah kaləṅgakmūrcā tanpa biṣa sirāturū luməṇḍə̄
[cd]sākṣāt svapnanira katon girindraputrimuṅgv iṅ paṅkvanira miṅiṅ rusak tikāṅ ken120|| 

        [ab]saṅsiptāvuṅu sira saṅ səḍəṅ kəneṅ tvaskontā riṅ viṣaya haneṅ *manah humaṅgəh (msEdP, manā humaṅgəh )
[cd]rodrāṅrəs dinavutireṅ samādhirājapyah tībrā təkan i ḍaḍā hilīnikāṅ luh121|| 

        [ab]āścāryāmbəkira bhaṭāra nīlakaṇṭaeṅas prokṣaka muiiṅaṅ mulat manolih
[cd]ton hyaṅ manmatha maṅayat panah maṅinteprāyāṅlūda kavigaran səḍəṅ sudhīra122|| 

        [ab]hah kāmādhama gumave hatiṅku śīrṇandā nāhan ta ya ruməgəp larasnya len hrū
[cd]dhik nīca nya tan atakut rike gələṅkutan vriṅ śīla salah ulah kaṭuṅkabuddhi123|| 

        [ab]āhah niṣ phalani təkapmu mapravr̥ttitan vriṅ tvaṅ kuhaka riṅ aṅgəgə̄ samādhi
[cd]tan mityān madana ya vighnaniṅ kamokṣanbhaṅgāpakrama katuluy kadurjananmu124|| 

        [ab]sampemvi ry aku kadurus dahat halanyayekāṅdadya lara magə̄ṅ məne təmunmva
[cd]saṅsāranku phalaphalamva dūra hātmvaliṅ saṅ hyaṅ təka varayaṅniraṅ smarāṅlūd125|| 

        [ab]krodha hyaṅ paramaśivāṅadəg saroṣaiccānantara tumuluy trivikramāgə̄ṅ
[cd]krūrābhairava manəṅah riṅ antarīkṣavvilniṅ vvil dəṅən atakut mulat kagə̄man126|| 

        [ab]rudrākāra lima śirahnirāprameyabhinnārambut alimunan sumə̄ṅ ruməmbe
[cd]lvir megha pralaya haturnyan ekəl avyaṅkādbhūtāruñuruñu taṅ taṅan sahasra127|| 

        [ab]candrāditya savaṅikāṅ matārdha midərgambhīrāhiruṅ adaləm guhā paḍanya
[cd]sākṣāt mr̥tyu tutukirāsalit sihuṅnyagumrut lot amijilakən gəlap halisyus128|| 

        [ab]himpər parvata savalāṅga dīrgha pādasandhyā varṇani vuluniṅ havak pralamba
[cd]salvirniṅ bhuvana kadāha mogha liṇḍūmambək lvir bubula təkapnirān lumampah129|| 

        [ab]kāla hyaṅ śiva maṅadəg vivr̥ddhadehayatna hyaṅ smara maṅave ri saṅ hyaṅ indra
[cd]doniṅ syaṅ haturakəne bhaṭāranāthaāpan maṅkana paṅucap hyaṅ indra ṅūni130|| 

        [ab]maṅke pve ḍatəṅi gələṅ triśūlapātisakvehniṅ suravara*saṅgha (norm., saṅghya ) yatna luṅhā
[cd]kapvāṅhə̄t avədi katona de hyaṅ īśaaṅlampū ta siraṅ anaṅga duhkha mātya131|| 

        [ab]saṅ hyaṅ rudra variṅutən ri puṣpacāpakālāgni pramukha mijil sakeṅ trinetra
[cd]nirdhūmāka ṅarabarab kabhinnabhinnalvir saṅhāra luməburaṅ triloka*saṅgha (norm., saṅghya )132|| 

        [ab]maṅkin vr̥ddhi dilahikāṅ apuy pradīptalvir digdāha mətu sakeṅ tutuk bhaṭāra
[cd]len saṅkeṅ iruṅ i sihuṅ sameru muntabdurgrahyān mubur aṅasut gərəhnya ghora133|| 

        [ab]saṅ hyaṅ kāma sinaput iṅ viṣāgni rudraprodbhūtā təka kumutug malad riṅ aṅga
[cd]məlkah tāṅ avak ananā təkeṅ laras hrūutvat mār jariji pəgat hilaṅ kukunya134|| 

        [ab]ndā tan māti tan ahurip saranta duhkha*saṅsārāmalaku (norm., saṅsarāmalaku ) tuluṅ sireṅ vatək hyaṅ
[cd]aṅreṅān inigitigit riṅ antabahnilot mānaṅ məkəh anaṅis ratih katr̥ṣṇan135|| 

        [ab]māskv induṅ saṅ ahayu kāri śokacittatiṅhal tery aku pinatī papan vatək hyaṅ
[cd]taṅguhteṅ hulun aṅədə̄ ḍatəṅ phalanyatan mityāku kagəsəṅan təkap bhaṭāra136|| 

        [ab]dyah ndin peta rari huripku ṅūni pūrvatan lvir hyaṅ hulun ari denikāṅ viṣāgni
[cd]dyah tāsih mah aku siram gəsəṅ hatiṅkuṅke riṅ parvata vəkasiṅ hulun kapāpa137|| 

        [ab]nā sambat kusumaśarānavak saṅ antənkasyāsih duvəg inubār iṅ uccabahni
[cd]iccā saṅ hyaṅ i sira tan vavaṅ paratradeni bvatni gələṅire sumatsyaketu138|| 

        [ab]himpər kiṅkarapati saṅ hyaṅ adrirudravruh riṅ duṣkr̥takara yan pareṅ adharma
[cd]saṅ hyaṅ manmatha dumilah səḍəṅ dinagdhalvir pretādhama tinibakəniṅ yamāgni139|| 

        [ab]kūt māryākuniṅ ahirəṅ sayat vulunyarāh nityomətu kumitik brəbəs vuduknya
[cd]akrūtan taliṅa gəsəṅ təkeṅ utək mvabindrāniṅ mata cumiṭas sakeṅ kapāla140|| 

        [ab]ndah maṅkāna ta pamaləs bhaṭāra rudrakesyan daṇḍavadha pamigraheṅ asampe
[cd]hyaṅ puṣpāyudha tinasak maṅəntakəntakkaṣṭātyanta dadi linūd sireṅ triśūla141|| 

        [ab]sampun hyaṅ madana pəjah məsat hyaṅ ātmāsadyotkranti pinakamārganiṅ pralīṇa
[cd]nistrəsṇā taya hiniḍəp tayaṅ kapaṅgihsvaṅ ⟨ṅ⟩lampvāmbəkira kavalya bhāvacakra142|| 

      
      canto 9: 
        [ab]atha ri təlas bhaṭāra kusumāyudha tanpa bisagumuruh avū saśoka para rāmya səsə̄k sumaput
[cd]r̥tu madhumāsa kartika basanta təkāmiḍarakadi kalaran patərnya kumətər kaharan taṅisa143|| 

        [ab]səkar akuśātəbəṅ kapavanan makədalkədalanaṅalikalik midər taḍah asihnya masambat asih
[cd]camara mure miṅəl kaṅəlihan səmi kapva guperiris asənəb lumuh titisikāṅ banu lot makəcap144|| 

        [ab]prasamatəkāṅlavad ləṅəṅikāṅ vukir aṅrurubipisaṅ alas iṅ juraṅ carunikān ananāṅ hujuṅan
[cd]umuni manuk garantuṅika lot ta təkap lumariḍatəṅ aṅuyūyva tanpa pəgatan panuliṅniṅ əpiṅ145|| 

        [ab]kayuragas iṅ gəgər kapanasan sumarī pəjahavvadi halalaṅnya yānəvək avaknya katon sumusuk
[cd]gaḍuṅ umulur lumuṅ kaṅəlihan sinavatniṅ aṅinləṅəṅ alabuh juraṅ kucupiṅ ertali riṅ paraṅan146|| 

        [ab]kavəlasarəp latāvaluvalū kavəkas riṅ alashuvus aparasparas lvahika śuddha mabaddha limut
[cd]paḍa vanavāsa lampahi kidaṅnya mareṅ lvahikaguci təka riṅ vulañjar i kupit paḍa tanpa jalu147|| 

        [ab]turunasihiṅ vanāntara nahan prasamāmahayuri śava bhaṭāra puṣpaśara dīna səḍəṅ dumilah
[cd]tucapa ta saṅ hyaṅ indra varapaṇḍita kapva kavəsmulat i bhaṭāra rudra kadi rākṣasa sāhasika148|| 

        [ab]avənəs alə̄k śatakratu harəp mulihāṅavaśaavədi katona saṅśaya ri jīvanirān kahavā
[cd]atanu pinucca denira huripku vigesa huvustan avədi səṅgahən druhaka mitya ri śabdanira149|| 

        [ab]dadi bhagavān vr̥haspati marək mavuvus ri siraumaḍəmi rəs hyaṅ indra kadi tan valuyāmatiha
[cd]suravara he sacīpati haliṅ kuhiranta harahmuliha kaduryaśan dahat ikāṅənaṅənta dudū150|| 

        [ab]ri patinikāṅ smarāmuvuhi śoka ri buddhi mamisipi vita kasyasihnya tuna vandhava tanpa kadaṅ
[cd]kita marikā nimittani hilaṅnika nora vanehpalakuṅ asihta marmani səgəhnya kinon vipatha151|| 

        [ab]ndya kirakiranta sātmya ri patantranikāṅ madanasyapa kari səṅgahən kujana durta təkapniṅ aji
[cd]ṅhulun athavā surādhipa dinurjana tan hana lenḍatəṅ upavādaniṅ para yadin kita mūr muliha152|| 

        [ab]rasani vuvus raviprasuranātha ri devapatipatiniṅ anaṅga yogya tuluṅənta papak prasamā
[cd]haturakəne hyaṅ īśa huripanya muvah palakunasiha bhaṭāra śarva patiniṅ smara dohakəna153|| 

        [ab]tuvi kita mākusāra riṅ anaṅga ya tan kahalāmanahira saṅ hyaṅ īśvara lumūda sireṅ turida
[cd]təlasi pəjahnya kapva makadoṣa pakonta riyaparama yadin kitāmativareriya tan tuluṅən154|| 

        [ab]vacananiraṅ vr̥haspati ri vrətrajit aṅlaranir̥ṣigaṇa sapta nārada visiṣṭha parəṅ mavuvus
[cd]dadi sumahur surendra ri siraṅ para paṇḍya kabehsakirakira mpu saṅ hulun anūta pakīrtyakəna155|| 

        [ab]iṅətiṅətən təmən syapa ya vanya katona tuviumarəki siṅha sampun amatiṅ gaja tanpa sarik
[cd]duvəg alapāmaṅan rudhira maṅsanikāṅ dviradararasana riṅriṅən variṅutən juga jātinika156|| 

        [ab]aku mara saṅ munīndra sapapāti sabhagya təmənmapa kari līṅaniṅ hulun i saṅ r̥ṣi yogya dahat
[cd]rinasarasan katuhvan ika saṅ smara dīnataraabalika rəp panasnya siha saṅ hyaṅ aveha hurip157|| 

        [ab]i təlasirāṅucap dadi lumampah adoh adulurḍatəṅ i bhaṭāra rudra sumuyug tumuluy pranata
[cd]r̥ṣigaṇa kapva yatna manitah śivatatvavidhitumihaṅ adehaśuddhi gəlar āsana akṣa huvus158|| 

        [ab]prathamani mūrti saṅ hyaṅ apatiṅkah iṅ aṣṭadalaginəlariṅ akṣara krama śivāṅga sahāstranira
[cd]japa saha kūtamantra sinamāhita riṅ hr̥dayatəlas aṅavāhana stutinireki nihan vuvusən159|| 

      
      canto 10: 
        [ab]uṅ rudraya mahātmane praṇataniṅ bhaktīṅ jagatkāraṇavarṣān uṅguha donikinmarək ij ə̄ṅ saṅ hyaṅ harəp sanmatan
[cd]saṅ tuṅgal vinuvus rva lot ginaṇanāniṅ paṇḍitārjāhayubrāhmā viṣṇu maheśvarānupaman iṅ nāpi kitāvak tiga160|| 

        [ab]pāt varṇanta linakṣaṇan lima liner pañcāsya pañcākṣarakvehniṅ pakṣa kita pratiṣṭha dinudū sūkṣmāti sūkṣmāganal
[cd]prāṇāpāna samāna bāyu riṅ udāna byāna sākṣāt huripśūnyadvāra kasiṅhitanta rinəgəp saṅ sādhakeṅ antaka161|| 

      
      canto 11: 
        [ab]mūlajanma kita sāra manrəṣṭināva vindu təkaniṅ nava candra
[cd]sapta māsa dadi mānuṣagatrandā kiteki sarapuṅ pinakātma162|| 

        [ab]tulya sārathi kitān hana yatnaniścalāṅadəg i rəṅganiṅ aṅga
[cd]vruh ri duhkhahayuniṅ rathadehabhāvacakra tikəlanya rinakṣa163|| 

        [ab]pañcatāpa paḍa kapva kabhuktivyāpakeṅ mr̥ta sarisrəp abhūta
[cd]ṅhiṅ kiteṅ bhuvana kāraṇa laṅgəṅvruh ri līnavətuniṅ dadi janma164|| 

      
      canto 12: 
        [ab]nā stuti saṅ vatək pravara paṇḍita vacanapatisomya bhaṭāra rudra kadi jātinira daṅudaṅu
[cd]lvir sphaṭikārca tañ cala caturbhuja saha makuṭaśaktini kārcanānira maveh suka ri hatinira165|| 

        [ab]cabdanirāpa kāryani vəkaṅku r̥ṣi vahu ḍatəṅmvaṅ daśalokapāla milu mapraṇata samasamap
[cd]liṅnira maṅkana krama vr̥haspati sira sumahursampun aṅañjalī suku bhaṭāra madanadahana166|| 

        [ab]sājña bhaṭāra doni pukulun surarəsin umarəkmimpunakən siratsirati pāduka bhuvanapati
[cd]bhasmanikāṅ anaṅga dumilah səḍəṅ atunu murubāmr̥ta devanātha kāraṇanya muvaha huripa167|| 

        [ab]doṣanipun katuhvan ahale juga hiniṅətiṅəttan ya katona de tripuranātha səcjəṅ anumanan
[cd]liṅ bhagavān vr̥haspati bhaṭāra masivi humənəṅtapvan alum gələṅnira rikāṅ smara hana ri hati168|| 

        [ab]vākpati sampun apraṇata mastuti muvah amuvussājña bhaṭāra māsiha jugāndakaripu mavəka
[cd]āpan ikāṅ smarāvənaṅ amigraha ri saṅ ahulundeva kabeh paḍāṅutus akon mamanaha capala169|| 

        [ab]marmanikān panīti hana detyapati saha balaśakti si nīlarudraka ṅaranya subhaga karəṅə̄
[cd]tan pəjaheṅ raṇāṅga təkapiṅ r̥ṣigaṇa vivudhaādinikāṅ anugraha pasuṅ tripuraripu riya170|| 

        [ab]lāgi hinə̄m surāpsara vatək r̥ṣigaṇa mapupulkapva harəp ri pastrya parameśvara maran avəka
[cd]āpan ujar bhaṭāra mavəkasvəkas i riya təmənyan hana putra śukraja sake ry aku rumuraha ko171|| 

        [ab]yeka parārthadharma parameśvara tulusakənajīvanikāṅ anaṅga hana riṅ sumeru tayakəna
[cd]deva kabeh jugeki makadoṣa vəgig i pukulunāpan ikā nimittani vənaṅnya vipatha kadurus172|| 

        [ab]yan təhəraṅ smaranaputa dharmanika si kapatinrāga lulut lavan mithuna saṅgama surata hilaṅ
[cd]tā rabi tan hanaṅ anak apan taya karaṇanikanismadanaṅjagat mulih apakrama dahat amuḍha173|| 

        [ab]nāhan ujar vrəhaspati manəmbah amalakuṅ asihlāvan ikāṅ vatək hyaṅ asəkuṅsəkuṅ amava taṅis
[cd]mār hati saṅ hyaṅ īśvara muvah sira maṅaṅənaṅənṅkān mətu sarvavodhanira sakṣaṇa sira sumahur174|| 

        [ab]putra kiteṅ vatək r̥ṣiganākirakira karuṇasādhu vuvusta yogya pituhunkva biṣama dahatən
[cd]uṅ valuyaṅ smarādhipa təkapku tuhun avaṅavaṅguhya pakāvakaṅ paramasūkṣma vəkasikāṅ alit175|| 

        [ab]tambayikin panāma kusumāyudha kanəkətakənsarvasəkar pamigrahanike ry aku səḍəṅ amanah
[cd]yan makaradhvajāṅhabəti taṇḍa sinuji makarandah paribhāsagīta savaneh ṅaranika malulut176|| 

        [ab]ndah sahananta devagaṇa sapta r̥ṣi kita kabehhrūniṅ anaṅga kocapanikāṅ smara ya siṅ avaṅi
[cd]śrāvaka tanpa sumpiṅa hələm bvat asəmu viṣayaāpan aku prasiddhaniṅ akūṅ kəna kusumaśara177|| 

      
      canto 13: 
        [ab]nāhan śabda bhaṭāra manantvasaṅ hyaṅ vākpati keraṅan āśa
[cd]yan tanpāvaka manmathadehaājña hyaṅ parameśvara hetu178|| 

        [ab]saṅsiptan gatiniṅ vivudhāmvitsaṅhārakrama sampun anəmbah
[cd]saṅ hyaṅ śakra kəta tvasirāsihtunvan manmatha yeka tiniñjo179|| 

        [ab]ton vaṅke hyaṅ anaṅga sumaṅlākasyāsih magulaṅgulaṅ iṅ vā
[cd]meh bhasmīkr̥ta dehanira syuhkadyākon mahalavva tinarka180|| 

        [ab]ai saṅ hyaṅ suranātha pahenaktiṅhalte ry aku vāsvasən ātah
[cd]ṅhiṅ maṅke vəkasaṅkva katonalvāmbək hayva ləməh kita mitra181|| 

        [ab]sampun teki pakonta kasiddhahrūṅkvāveh turide hati saṅ hyaṅ
[cd]tanpāṅdeya viyoga patiṅkutiṅkahniṅ vidhi duṣkr̥ta hetu182|| 

        [ab]riṅ janmāntara sotku katəmvandah mitranta'ku hayva tan eṅət
[cd]konkonamva muvah pakənaṅkvatan dvādvān makatoha huripku183|| 

        [ab]mitrāṅhiṅ pavəkasvəkasaṅkvadeviṅkvī pura tiṅhali denta
[cd]kasyāsih kavəkas ri patiṅkuyan tībrālara taṅguhi matya184|| 

        [ab]t alap t ampunakən ri dagantadāsībhūta gaven ya tan āpa
[cd]ṅūnīveh ri katənya yaśantapamrihkvī kita tona ta denta185|| 

        [ab]lvir maṅkojara saṅ hyaṅ anaṅgasampun mukṣa gəsəṅ dadi bhasmi
[cd]saṅ hyaṅ śakra katīkṣṇan asovekəmbaṅ len sərəh iṣṭa pamūja186|| 

        [ab]māntuk hyaṅ suranātha kamantyanmuṅgv iṅ rəṅganikāṅ rathadeha
[cd]saṅ saptārṣi nabhastalamārgamvaṅ vidyādhara kinnara kīrna187|| 

        [ab]byātītan krama saṅ surapaṇḍyakāsih saṅ magəsəṅ vuvusəṅkva
[cd]davī saṅ hana riṅ smararājyaherherən ri təka hyaṅ anaṅga188|| 

      
      canto 14: 
        [ab]ṅūnī kāla bhaṭāra manmatha mareṅ girivana manukūlāvan saṅ *surasaṅgha (norm., surasaṅghya ) sapta r̥ṣi rovaṅira paḍa tumut
[cd]tambe hyaṅ ratih abratāsəmu nadī ri daləm abhuhayatan sor iṅ gənəpiṅ manis tuvi yayāsriṅ aṅuraṅuraṅi189|| 

        [ab]sihsihniṅ paḍa garjitāṅayu samāgama rəsəp i hatiyekāṅde lara yan tiniṅgal agave raras amituturi
[cd]kiṅkiṅ doṣa hinə̄takən lulutirāpuhara rəṅərəṅə̄nləṅləṅ cāmara sālagāṅlih aṅure sira miṅəl aṅəsah190|| 

        [ab]sakvehniṅ magave raras hati təkāṅlavad i laranirahisniṅ luh manuluṅnuluṅ gələṅirāmrih amədəli suku
[cd]embuh nvamnvam ikāṅ gəluṅ vruh aməṭikməṭiki kapatikəlṅhiṅ tan seṅəh anon rimaṅ matanirāñ jənək anakanakan191|| 

        [ab]milvāśā təkaniṅ taman katuvuhan prihati vəlas arəprukṣānon kalaran vuluh gaḍiṅikāṅrəs akusakasikan
[cd]vvainiṅ pañcuran osah ardha kapiluh təkapi taṅisiratan vriṅ de hakukur paḍā tan agatəl teləsika lavaran192|| 

        [ab]sore kāla tibāṅ laluṅ ləṅəṅ i kālaniṅ ahavuhavumaṅkin tībra laṅə̄nirān mulati saṅhub anavəli kukus
[cd]sə̄ṅniṅ vvai sumiratsirat ginuruvindaniṅ aruṇa ləyəpmeghāṅləṅləṅ i sarvavarṇani kilatnya kadi minurayas193|| 

        [ab]maṅkin marma manisnirān kavətu pahyasira karatihankumrām rūmnika kañcanārəja maṇiknya dinalima saraṅ
[cd]bāṅniṅ lāṭi jugāṅrəs aṅrəjani kūtniran amayamayatan p endah kuniṅiṅ trikañcu suməkar kasəlatan amirah194|| 

        [ab]sakvehniṅ vara ceṭikākrama paḍāmarəki bañu rahuplāvan paṅgəlaran kucup vinava mesi cupucupu pulut
[cd]pūrṇanyān akucupnya riṅ pataḍahan gəḍah akarakarasaṅsiptādamu saṅ səḍəṅ kaṅəlihan təkapi lulutira195|| 

        [ab]prāptaṅ kinnaraputrikāraras avarṇa hamava pasilihsaṅ śokāhyas ajīvajīva manulak halahalaniṅ avak
[cd]paṅdohkiṅkiṅikāhənī vinava riṅ kuvakuva pakukuātmāniṅ kəna rāga himpəriki yan rakəti kukunira196|| 

        [ab]prāptaṅ ratri huvus taḍah damar aneka kuməñar asinaṅdevī saṅ katəkān prapañca hana riṅ śayana pakasutan
[cd]tanpāmrəm təka kūṅnira ḍatəṅa saṅ sənəṅ aparaparanmoghātən mulatiṅ hənū kadi hanāṅgyata nataba lavaṅ197|| 

        [ab]akveh yan caritan vilāśaniran onəṅ aṅuvahi laṅə̄luṅhāṅ kāla ḍavuh rva saṅśaya rurū kumuniṅ aṅalaśa
[cd]kəmbaṅniṅ məṇur iṅ natar kadi jamur nasi məkar aputihsumrāk lvir vaṅiniṅ tapih linukaran paḍa pinidudutan198|| 

        [ab]ndan saṅ śrī smaraghāriṇī sabhaya tan prəm aṅaraṅ ahuyaṅnāhan hetunirān vijil prihatin osah amulati tavaṅ
[cd]ləṅləṅ deniṅ urut pəgatpəgat areh asavaṅ ikay ikesaṅ hyaṅ lek sasisih kəñarnira katon masəmu patirisan199|| 

      
      canto 15: 
        [ab]smarabhavana kasuluhan śaśiraśmimakapuratuk i vuvuṅanya mineru
[cd]kanaka tinəpa vinayaṅvayaṅ abhrapinakapucakika murub kadi bahni200|| 

        [ab]kusumanasaśaravadhū kataman kūṅhañar asəpi turida tan tahu kāri
[cd]karaṇaniṅ ahuyaṅ agatgat ikāṅ luhturida vinuni lagi saṅgaya riṅ tvas201|| 

        [ab]hana taman i vəlahaniṅ pura ri jroalalayan agupura hīra kinoryan
[cd]pinaranira ləṅəṅ aṅimbuhi kiṅkiṅtəka huva maṅuluri śokaniṅ ambək202|| 

        [ab]surabhi tinanəm i natarnya cumaṇḍipinatiga kayunika tañjuṅ akəmbaṅ
[cd]cala magigu təkapikāṅ aṅin edihaməṅani səkarika nitya tibākveh203|| 

        [ab]marakata pinakahənīni hənūnyasphaṭika karaṅika sināmaja vr̥nda
[cd]bahuvidha kuməñar apiṇḍa vinarṇaasiṅ umarəki sira somya ruməṅga204|| 

        [ab]səkar avilət agaṇitālasalasnyapaḍali kaṇigara kuriñjəm aśoka
[cd]karavaka məṇur asahāya kurantagaḍuṅ aṅulili maṅunəṅnya rumaṅkəp205|| 

        [ab]paratusi vaṅini sekarnika sumrāksumavur asəmu hima sārinikāṅrəs
[cd]sahanahananika gave turide tvasalaṅə kahiḍəpanike hati devī206|| 

      
      canto 16: 
        [ab]prāsāda ri təṅahiṅ pañcuran alaṅə̄ ləṅləṅ i pajaṅiṅ lekhyaṅhyaṅnya masəpi tīstīs kadi minahākən lumut i susunya
[cd]somyāsəmu guyu rūpanyan arəja himpər midəm akaṭakṣakadyānaṅisi hayunyān hana hana tan rāgakāraṇa heman207|| 

        [ab]vvainyārəṅurəṅu varṇānikəli halis lvir calacala kombaklagyāmasəhi səvə̄niṅ pakis aṅurambat ri təpitəpinya
[cd]kīrṇaṅ panupanu kəmbaṅniṅ asana lumrānəlati pasirnyalvir mutya sumavur ākrəp vərəhi banunyāṅjrah i təḍunanya208|| 

        [ab]ṅkā hyaṅ ratih amudā riṅ karaṅ asalah siñjaṅ arəja kumrāmhimpər pamayaṅaniṅ vvah gaḍiṅ abuṅah vāhu hilaṅ upihnya
[cd]śokāhuyaṅ asibū saṅ kəna turidānīsakən ikaṅ ambəkharṣāṅlavani kucurniṅ makara tan eṅəh susunira kegu209|| 

        [ab]hīsniṅ bañu ruməsəp tanpa marasi kiṅkiṅ ri hati saṅ onəṅsākṣāt alabuh apuy" liṅnira ri kəñəpniṅ vvay apanas iṅ tvas
[cd]nāhan pinaləhirān muṅgah atapih aṅher i təpi luməṅhehimpər vulan umijil saṅka ri tələṅiṅ sāgara pinutər sə̄k210|| 

        [ab]māntuk ləṅəṅ akəmul citrajalada siṅhəlnika tinulis māsśokāraras iniriṅniṅ lulut inatərniṅ turida manuntun
[cd]himpərṅ kavi katəkan bhasmaran amaṅan vvaida jamur amandilvirnyān kasarik i rūmniṅ madanaśarāśāhəli rarabiṅ luh211|| 

      
      canto 17: 
        [ab]sakuləm sira tan vruhiṅ ulaha saranta təkapniṅ unəṅkadi mūra tumūtakəna hatinirān bhramitābayaṅan
[cd]damar oləm añampaka kumucup urubnya dinəmvaniraatutur vəkasan ri luṅidi varayaṅ saṅ aveh turida212|| 

      
      canto 18: 
        [ab]luṅhāṅ kāla davuh pitu karəṅə̄saṅ hyaṅ lek mavənəs kadi sinəpət
[cd]saṅhubniṅ hima sakṣaṇa mahāvukroniṅ nyūgaḍiṅ iṅ natar umələs213|| 

        [ab]saṅ śokāṅaraṅiṅ śayana gaḍiṅnīdrāṅlih sira tībra kavaləsan
[cd]səbniṅ duhkha təkāṅipi gurnuyukeṅis dantanirāṅəḍapi laṭi214|| 

        [ab]meh saṅ hyaṅ rahinānatasi lamurbāṅ vetañ jaladanya ṅaniviluṅ
[cd]kumrām piṇḍa kasumba piniturunmegha lvir sinusur hirəṅ amirah215|| 

        [ab]jriṅ ṅkāneṅ parahasyan aṅiḍukussinvamnyāṅgəgəs amrih atalaṅkup
[cd]akrabkrab sinirirniṅ aṅin alonpaṅnyāṅulyat aghāsa kadi məkəh216|| 

        [ab]tuñjuṅniṅ talagāvuṅu duməliṅkumbaṅnyāṅlilir ardha varurutən
[cd]vahvavvai makuyapkuyap apəḍekosap riṅ vərəh ardha ta dadaran217|| 

        [ab]mrāk muṅgv iṅ kayu cāmara lakibitanvaṅnyāṅuhuhiṅ manuk amijah
[cd]ṅek haṅśāṅaraṅin lagi karəṅə̄riṅ gaṅgāṅalakālaləh asisik218|| 

        [ab]eñjiṅ sakṣaṇa kālaniṅ adamuceṭī kapva matimpuh apatikah
[cd]prāptaṅ māgadha śīghra kapalayūkonkonan suranātha rumuhuna219|| 

        [ab]tañ jambat pavarahnya dugadugamājar yan hyaṅ anaṅga sira pəjah
[cd]bhasmībhūta samasta dadi havude saṅ hyaṅ tripurāntaka śarana220|| 

        [ab]makrāk taṅ vanitā prasama humuṅkapvāśā sakaḍatvan avurahan
[cd]devi saṅ kavəkas dadi vinuṅukagyatgyat səmuniṅ mata duməliṅ221|| 

        [ab]saṅsiptān vinarah sira tuməḍunsaṅkeṅ pañcapaturvanira daṅū
[cd]siñjaṅ kesis inīr nəhər umijilluh tapvan vətu yan vavaṅ akuśa222|| 

        [ab]vuntuṅ rāt bhuvanāṇḍa kadi pətəṅdeniṅ priṅganikāṅ prihati magə̄ṅ
[cd]rəñcəm tvasnira tan vruh iṅ ulahapin tīgān tinibākən ikāṅ avak223|| 

        [ab]siṅgih tībranikāṅ lara ri siravahvāpaṅgih asih parəṅ alulut
[cd]duṣṭa pvaṅ vidhi vāhu sinapihantoh ndyaṅ duhkha sake riya ləviha224|| 

        [ab]sakveh saṅ *surasaṅgha (norm., surasaṅghya ) təka huvusmvaṅ saṅ paṇḍita sapta vahu ḍatəṅ
[cd]luh saṅ śoka marambəhan umətuyan ton saṅ vivudhāṅga paḍa təka225|| 

        [ab]rambut vibhrama tan ginəluṅakəntan vriṅ de makədalkədalan avū
[cd]jə̄ṅ saṅ vipra vr̥haspati pinəkulde saṅ śoka marək təka manaṅis226|| 

      
      canto 19: 
        [ab]bhagavan kaki he munindra tiṅhalndi paran hyaṅ madana ⟨pva⟩ de munīndra
[cd]madulur mara saṅ hadan lumampahmara riṅ meru lavan hyaṅ indra ṅūni227|| 

        [ab]kalalu pva ḍatəṅ maharṣi maṅkesuka lāvan suranātha labdhajīva
[cd]i rikāṅ smara denta dīna kāriri dilahniṅ surabahni tan hināt:hāt228|| 

        [ab]aparan kari doṣaniṅ smarāgə̄ṅi mahāpandya mataṅnya yan minaṅkā
[cd]dr̥ḍha bhakti ri jə̄ṅni saṅ munīndraalalis pvāramareṇa sojar əmpu229|| 

        [ab]kusumeṣu ləvəs pva kāsyasihtainutusniṅ bhaya denikāṅ vatək hyaṅ
[cd]haməṅanta pəjah kināladeśatəkapiṅ deva kabeh suke laraṅku230|| 

        [ab]ndi paran kusumāstra de hyaṅ indralalu tan sihta mamitra hīna dīna
[cd]ri pəjahniṅ anaṅgade bhaṭāratūluṅən yogyanikān kabehananta231|| 

        [ab]panahaṅku hade bhaṭāra rudraumatiṅ manmatha riṅ vukir sumeru
[cd]haləpa pva pəjah binandha pāśatinibākən riṅ apuy kinārya matya232|| 

        [ab]nda huvus ta dadi prayojanantari tayāniṅ smarayan huvus paratra
[cd]tulusākən atah lalista riṅvaṅpəjahi pvāku huvus misanmisan vās233|| 

        [ab]apa tan hana deva taṅgələntakadi tan vyāpaka riṅ sarāt narendra
[cd]ri huvusku pəjah muvah təkaptatuluyīkaṅ smaradrəvya rampasənta234|| 

        [ab]phalaniṅ gumavay ri pātiniṅ lensuka yan ton laraniṅ vaneh tan eṅəh
[cd]ya ta kapva kadevatan ṅaranyamamatiṅ mitra dineya tanpa doṣa235|| 

        [ab]panaṅis smaraghāriṇī masambatanəsəl deva təkapnikāṅ larāgə̄ṅ
[cd]mara vipra vrəhaspati prayatnaumutākən ri katuhvaniṅ carīra236|| 

        [ab]ibu māsku katon panaṅguhantatumahā saṅ hulun iṅ pravr̥tti durta
[cd]hana pāpa magə̄ṅ məne təmuṅkvari səḍəṅnyān katəkāna nīcabuddhi237|| 

        [ab]ri pəjahniy anakmamīṅ vanādriginəsəṅniṅ caduśakti de bhaṭāra
[cd]rasa milva hilaṅ hatiṅku śīrnatəkapiṅ duhkha mulat rikāṅ anaṅga238|| 

        [ab]aṅənəs təka saṅ hulun paḍāsraṅhumaras pāḍa bhatara nīlakaṇṭa
[cd]huripiṅ smara yeki kārya tan lenmaluyeṅ svarga pinintaniṅ hulun dyah239|| 

        [ab]kunəṅ āpan ikāṅ vidhī vəkaṅkumakatatvā hana riṅ manah pralīṇa
[cd]kita kāliha teki sūkṣma rakvapavəkas hyaṅ guru saṅ haneṅ sumeru240|| 

        [ab]ya mataṅnya harebu hayva śokapurihiṅ janma kətā nirāvasāna
[cd]si hurip kadi megha kāla lahrurinarahniṅ pati kāvakan samīra241|| 

        [ab]taya mūlanikiṅ haneṅ trilokasakarəṅ bhāva muvah mareṅ abhāva
[cd]ndya ta mārganikiṅ hurip katrəṣṇantuhu yāvat krətakān katon anitya242|| 

        [ab]panitah tripurāntake vəkaṅkuratih iṅ strī smara riṅ lanaṅ paḍāyu
[cd]kita rāga lulut riṅ indriyāmorvətuniṅ sparśana śukraśoṇitāṅhis243|| 

      
      canto 20: 
        [ab]na cabda vāgīśvara viprajātimelākən ājñā pavəkas bhaṭāra
[cd]devī ratih movus ujarnirāsrətluh nitya yārambəhan iṅ matādrəs244|| 

        [ab]saṅ paṇḍya śakrādi samākənātahpotukniṅ edan təkapiṅ larāgə̄ṅ
[cd]maṅkā pva de hyaṅ parameśvarāvehjanmāgamoṅan samaniṅ kamokṣan245|| 

        [ab]tan laṅghyanāpakṣa marāṇa k ampuyan vyāpakeṅ sūkṣma makāvakānis
[cd]ndan vehən aṅjanma hələm katonakālih lavan saṅ pəjahiṅ vanādri246|| 

        [ab]māskvību saṅ satya rəṅə̄n vuvuskusiddhāstu kahyunta katəmva denta
[cd]saṅ hyaṅ sirāveha kabhāvacakranri dlāhaniṅ dlāha hələm tan advā247|| 

        [ab]eṅgal təmən yan mamituhva māskundah tūtakən śāpa bhaṭāranātha
[cd]paṅheranantālavasiṅ haneṅ rātsvāmīnta maṅjanma katəmva denta248|| 

        [ab]sampun vuvus ḍaṅ hyaṅ anūti tatvapaṅlālane saṅ katəkan prapañca
[cd]śrī kāmapatnī sumuyug manəmbahmam vit mamūjā ri maharṣi māsih249|| 

        [ab]ai bhūmi devādi vulat kamuṅ hyaṅrānak mahāpaṇḍita mūra mātya
[cd]ṅkāne mahāmeru parāna tan lenbelā saṅ ārya smara puṣpacāpa250|| 

        [ab]nā liṅniraṅ śoka manəmbah agyadānādi pūjā ginave kamantyan
[cd]sakvehnikāṅ drəvya haneṅ kaḍatvanpādakṣiṇe saṅ viku siddha paṇḍya251|| 

        [ab]vvantən sakī kāsih inuttameṅ rūmnandā sunandādhika tan hanoli
[cd]sānak ləṅəṅ riṅ hayu śuddhaśīlatovin vidagdhānulus iṅgitajñā252|| 

        [ab]yekī tumūt bhakti ri puṣpitāṅśatuṅgal huməmban vara vastra devī
[cd]nandā tan imbāmava pavvahan māskatrīṇi devī smaradhāra tansah253|| 

        [ab]ryaṅkatniraṅ manmathadevabhāryāpakraknikāṅ sasmararājya śoka
[cd]sakvehnikāṅ kāri vijah makiṅkiṅkapvānaṅis mahyun umilva matya254|| 

        [ab]tan varṇanən lvirnika saṅ kavuntatdevī ratih kastanirojarənta
[cd]luh nitya kəmbəṅnya haneṅ matādrəslampahnirālon kasasar salakvan255|| 

        [ab]jə̄ṅniṅ mahāmeru təgalnya kulvandeśottamelāvr̥ta śuddha kāmbah
[cd]śobhāratārāmya lurahlurahnyaduhniṅ vvahiṅ darśana mekalanya256|| 

      
      canto 21: 
        [ab]eñjiṅ kalaniran lumampah adulur tūt lvah pasirniṅ nadīləmba lumbu kucurkucur pacar alas muṅgv iṅ təpinyarənəb
[cd]lvir tuñjuṅ kasasar katon aṅalayan tūdiṅ pisaṅ saśriyasarinyagəlar aṅhirib kuku tikəl kaṅgək təkapniṅ susu257|| 

        [ab]saṅ śokamrih aṅiṅkin oləm akəmul rajadhirajanipisamvas deni titisni luhnira tiba tan pantaraṅertali
[cd]jə̄ṅ lvir laka səmunya deni garəgəsniṅ vuṅkal aṅlud siṅitimpaṅtimpaṅ aṅindikindik atəkən luhyan pagəgvan paras258|| 

        [ab]ləṅləṅ lvir tinaluntalun ya humiriṅ kambah vatunyaləyə̄kadyaṅlīṅa valikkaḍəpnya kuməḍap himpər vulatniṅ vukir
[cd]kəmbaṅ siṅgugu kesisan sumarasah taṅ puṣpa lemboṅ məkartanpendah kucupiṅ səkartaji tibā de saṅ lumakvānusup259|| 

        [ab]rəmbaṅrəmbaṅ apantaran kalihibən pāṅ puṅ pakis paṅgagarəmbat nampu kajarkajar kamumu lensuṅsuṅ guyunyānaṅis
[cd]ṅkāne dūnya savah kapaṅgih alaṅə̄ lvah guṅ guṅ akveh pakissarvecchābikuṭak taluktak akiṭuk syok syok dhvaninyāṅəṭək260|| 

        [ab]deśa pveki kunəṅ kasimpar asənət muṅgvī luvukniṅ juraṅupək piṇḍani pomahanya mahāvuk deniṅ himārantayan
[cd]nyū suṇḍanya sumālaṅə̄ lagi tinūbniṅ nīradānambayaṅvvahnyānuṅgal agantuṅan kapələyə̄ vūtnyāmarābañjuran261|| 

        [ab]evəh tan katəṅər hənūnya sirarāmantən tilasnyāsamundeniṅ vāh gunuṅ aṅdavut jahəli sə̄k len kayvan akveh rəbah
[cd]tīstīs tan hana śabdaniṅ vvaṅ amaduṅ təṅgə̄ katəmveṅ alasaṅhiṅ paṅhriki sundarinya tinaḍeṅ deniṅ manuk cəb luput262|| 

        [ab]lor vetan hana pājaran kalimutan muṅgv iṅ luvukniṅ gunuṅtambiryan paraṅan sivak lavaṅikāmāpaṅgumantən mahā
[cd]vvainyādoh ahələt juraṅ tinalaṅan vinvat hinənvan pətuṅsaṅ muṅgvīriya tuṅgatuṅgal amudā meh māntukeṅ śūnyatā263|| 

        [ab]səṅkan durga vatunya lāgi tinatātūt lāmbuṅiṅ parvataṅhiṅ gəgvan hri varak nimittani vənaṅ saṅ satya tībrān laku
[cd]kepvan deni ləyə̄nikāṅ paraṅ arəs meh rəmbihāriṅguṅaneṅgi mārganikāṅuṅaṅ tasik anak guntur trəbis durgama264|| 

        [ab]tan pendah vukiriṅ tulis linihatan saśrī hatəpnyāhijoṅkāne sor hana nīlakuñcita lumuṅ muṅviṅ ləmah bāṅ mələs
[cd]lotnyāghāṣa lavan limut təkan i himbaṅnyān pakaskas putihsiṅgaṅniṅ mura maṅsi hənti kacucuk deniṅ mayūrānətəs265|| 

        [ab]tiṅkah liṅga haneṅ praṇāla pakəkəsniṅ meruśailārəhərmūkṣāpiṇḍa lavan laṅit pucakikānuṅgul pətəṅ tan katon
[cd]hyaṅ ve tumraṅ aṅekadeśa sumənə̄ riṅ parśvadeśānisihkalrān ratri paḍāturun ləyəpikāṅ rondon kahīsan həbun266|| 

        [ab]lvahnyātūban amaṅkavā hilinikā ghorān tumībeṅ ləmahsaṅkeṅ agra kavantusiṅ vatu ridaṅ lvir nāgarājāṅlayaṅ
[cd]vvainyāgənturan aṅluraklurak arəs himpər susūniṅ laṅitvahvamvatt i limutnya sumraṅ amaṅun saṅke kukusniṅ bañu267|| 

        [ab]təkvan jroni juraṅ sukət limut arəs tanpa pramāṇādaləmkapvānyāśa guhāṅəmū vatu putih yāṅkən tutukniṅ gunuṅ
[cd]ton tekā kahanan bhaṭāra ri səḍəṅ hyaṅ kāma bhasmīkr̥tatunvan mātra kukusnya himpər avarah ya ṅke vəkas hyaṅ smara268|| 

        [ab]devī saṅ tumutur vavaṅ kapalayū lāvan sunandādulurakrāk tan katahən taṅisnira tumon tunvan smarāveh səkəl
[cd]lāvan kəmbaṅ arūm sumamburat alum hrū saṅ sənəṅ tan hilaṅmaṅkin rəñcəm arambəhan titis i luh devī mulat kapyuhan269|| 

      
      canto 22: 
        [ab]hāh maṅke pva parāna saṅ prabhu ləvəs laraṅku ri kitatan tr̥ṣṇanta ri jīvitanta pinatujvakən ṅaraniki
[cd]aṅlampū kahalāmaṅun yaśa marān sukāṅ sabhuvanatoh ndyānuṅ phala gañjaranta pamaləsnikāṅ sura kabeh270|| 

        [ab]sis tan līṇa kitān pituhva pituturku ṅūni ri hayutaṅguhniṅvaṅ i nātha tanpa manahe bhaṭāra karana
[cd]buddhintaṅakusara yogyani pakon hyaṅ indra ri kitasākṣāt deva kabeh nimittani patinta tan vruh i bhaya271|| 

        [ab]hāh vāliṅku katəmva sātmyan i huripta riṅ giri vanaṅhelkvāmet ri kitānusup midər ikāṅ anakniṅ acala
[cd]aṅlih tanpa valī hritiṅ juraṅ arəs trəbis lvah adaləmkuṅkaṅnyāṅaruhi prapañca kadi medi moyutiṅ akūṅ272|| 

        [ab]ndan kapvāvul i kārya himbaṅika tan hanāvaravarahkayvanyān vinəgilvəgilniṅ alarāpi tan vruh atəṅət
[cd]priṅ nirvāmata posikiṅ vuluh aśabda tan hana mulataṅhiṅ luṅgahikāṅ vanājar i vəkasta māsih atuduh273|| 

        [ab]prāpta pva ṅhulun iṅ śilāgra kahananta durgama təməntan suṅsuṅ hulun iṅ hənū tuvi rapuh suməṅka tumurun
[cd]tanpāṅliṅ humənəṅ kitāṅdadak ulah diṅaryan akaḍatardhāsah takarīṅ paratra kadurus pujinta pinaran274|| 

        [ab]lvāmbək svāmi tayāntukantuk i manəhta yogya cacarəndeniṅ doh avakiṅ hulun vulati nātha yan təka huvus
[cd]aṅhiṅ vvah duluriṅ səpah virasa hantusākəna lunuthayvābvat paṅinaṅ marān hana səpah pagantyan i vaja275|| 

        [ab]ndā mah ta prabhu ragraganyaku suji srananta lumurugruṅsyankuṅ hapakan raras hati saduk lavan lulut unəṅ
[cd]mapus truh pinijətpijət ri larapiṅ kilat sanasinitaṅgap tiṅhali soṅa saṅ prabhu lumampah iṅ suruvayan276|| 

        [ab]toh ndyānuṅ calaniṅ hulun tiniḍa pucca tan tinuridandoṣaṅkun asukər səḍəṅ kavava rukṣa kāndəhan iraṅ
[cd]āpan denta tumiṇḍih āṅrəs i payodharāprih arisimār kadyājənu rakta piṇḍani jajanta marma k akuku277|| 

        [ab]ṅkākun mintar aṅuṇḍəṅ iṅ dagan arəs tumuṅkul anaṅishevān ton tapihiṅ hulun kadi rinantag amyas amirah
[cd]hetuṅkun matukuptukup tak aharəp masiñjaṅ umələskālihniṅ basahan putih mara salinku denta vəkasan278|| 

        [ab]kinkin rāga sidikṣidik patəmuniṅ vaṅ ardha tan avasmarmātīs tuhun aṅlimuṇḍut i lulutku sumrah i hati
[cd]vruhkviṅ kārya hitāvasāna karaṇaṅku yan rəpəh anutriṅ turvan maṅidammidam tahu laranya yāṅhəli raras279|| 

        [ab]maṅkinmaṅkin avor lulut turida tiṅkahiṅ vaṅ akurənamrəm riṅ rahineṅ taman hana gagā kakulvan alaṅə̄
[cd]bvat hīkān ri samīpaniṅ raṇu kinūsaniṅ kayu puriṅjriṅ jrāh mvaṅ tirisan katon alasalasnya sarvakusuma280|| 

        [ab]ṅelkvāmet gələṅanta yan təka kitāṅgaməl susu masə̄tan vruh riṅ lara cumbucumbu sahajavərə̄ kataləhan
[cd]tanpetā tinulak lanā tinikəlan halis tan arəsəhtan dharmeṣṭa taṅantan aṅlukari puṇḍutan tan avəliṅ281|| 

        [ab]hevaṅkvī kita yan paminta vijiliṅ tapih kavijiladentāreh i vətis kadi tvaṅiṅ amaṅkvakən puḍak arūm
[cd]piṇḍānambut aśoka denta kumayuh təṅahku maṅamərsiṇḍyan ceṅni gəlaṅku yamilaṅi saṅgamasriṅ umuni282|| 

        [ab]tan laṅgəṅ pvaṅ ajoṅ kuniṅ təlas abhūṣanahyas asəkarkālantāt dinulurnikāṅ vivudha ṅūni yan pamanaha
[cd]maṅke pvan pəjah iṅ sumeru taya devataṅlavadanakasyāsih ta paratra tan hana miriṅ kiteṅ paraparan283|| 

        [ab]ndīkiṅ deśa pametanaṅkva ri huripta tanpa gaməlanaṅhə̄t riṅ śaśiraśmi vāhu sumināṅuṅaṅ jalanidhi
[cd]riṅ nyūdanta luməṅhay iṅ juraṅ aṅuṅkuluṅkuli tavaṅriṅ paṇḍan ta kunəṅ kitān lihatanaṅkva karva ləpihan284|| 

        [ab]kiṅkiṅkvī kita yan ləṅəṅ təkapi saṅhubiṅ himagirivahvāgatra sake rəṅatrəṅatiṅ agrajambaṅan adoh
[cd]lolyāpiṇḍa lavan kukusni valiraṅnya mār amarayaṅmukṣāniṇḍir i jīvitantan avasāna tanpa təmahan285|| 

        [ab]ləṅləṅ tan vulatiṅ tahən ragas i hantuniṅ divakaraməltik pāṅnya harəpharəp lavadən iṅ rərəb rumaraba
[cd]vāhvāreh asəvə̄ puḍak hinabətiṅ pətuṅ kapavananmaṅkā teku gatinta puṅgəl inatīta tapvan anêḍəṅ286|| 

        [ab]nāhan sambatirān prapañca sumavak sənəṅnira hilaṅbhāsma hyaṅ smara tanpa gatra sinukatsukat linihatan
[cd]ton tekaṅ tahulan kapala maputih səḍəṅ kumalakakadyāṅlīṅa ri saṅ ḍatəṅ mavarahe panas hatinira287|| 

        [ab]dyah tonton ta kahīnapuṇyani tuvuhku tan sipisipibhasmībhūta vineh upadrava təkap bhaṭāra kāraṇa
[cd]āpan svaṅ harəpiṅ hulun mahuripāṇ ḍatəṅ kita bibindin tambā ndi pametanāmr̥ta panīsa rakryan iṅ akūṅ288|| 

        [ab]t aṅsə̄ tebu nihan si manmatha kanirguṇanya tarimansugyan masku tan eṅəteṅ hulun apan gəsəṅ dadi havu
[cd]tiṅhal herəna tāku māsku ri təkanta riṅ vaṅ alaratanpāvak vinuvus tuhun hana lulutku laṅgəṅ i kita289|| 

        [ab]lvir maṅkojara kāmadeva rinasan vinarna ri hatidevi maṅkin arambəhan taṅisiralupan tumutura
[cd]mvaṅ ceṭīnira kālih aṅlugas umilva mātya ri siramaṅkā lvirniṅ aṅāśrayān taha larāmbəkanya pəjaha290|| 

      
      canto 23: 
        [ab]kāla hyaṅ ratih anaṅis bhramanta cittasaṅ hyaṅ rudra sira mulat ri puṣpitāṅśa
[cd]vruh yan matya madanaghāriṇī tan imbāicchā saṅ hyaṅ i sira lantaran subaddha291|| 

        [ab]tunvan manmatha dumilah vineh pradīptasākṣāt hasta manasijāṅave saharṣa
[cd]donyāṅambila ri siraṅ susatya devīagyāṅayva turida rāga harṣa ri tvas292|| 

        [ab]saṅ satyāgiraṅ umulat marin saśokayan ton rūpanikāṅ apuy katon sameru
[cd]svamiṅkvīki ḍateṅ aveh kalīṇamārganliṅ devī ri hatinirādan aṅkasaṅkas293|| 

        [ab]maṅkat saṅ pəjaha lavan sakīnirāgyaṅkāneṅ lantaran adulur manek riṅ agra
[cd]kāṅkən matya lumabuheṅ apuy praṇāntasaṅ hyaṅ manmatha sinavaknirān pasambat294|| 

        [ab]ai nātha smara lihatiṅhulun təkaptasuṅsuṅ teki laki manəhta mātya donya
[cd]tan dadyārusuha tumūt abhavācakrariṅ janmāntara hulunanta riṅ paratra295|| 

        [ab]pāṅniṅ mārga vilut ikāṅ havan yan evəhherən riṅ vvat ugalagil havan karəsrəs
[cd]anti pva ṅhulun i rikāṅ pəkən tuna vvaṅuṅgvan saṅ guru pitarā sirān katəmva296|| 

        [ab]nāhan liṅ smaradayitāmuhun mamūjāyogajñānanira nirāśrayāmbək ahniṅ
[cd]sampun maṅkana tuməḍun sire hyaṅ agnikatrīṇi priya paricārikā paḍāsraṅ297|| 

        [ab]akrāk lvir salahasa sunḍarīṅ alas gə̄ṅyan ton saṅ tuməḍun avās ya bhasmibhūtā
[cd]truhniṅ saṅhub alimunan lumuh luməṅhaylen kəmbaṅ jənu sumavur paniṅsətiṅ hyaṅ298|| 

        [ab]saṅsiptan kapatiniraṅ patibratākūṅṅkān paṅgih manasija tanpa rūpa māvās
[cd]kālih tan vənaṅ asamāgamārddha kepvanlvir vāhyendriya taya sādhaneṅ patəmva299|| 

        [ab]hetunyān sumurup i citta nīlakaṇṭaśīghrāmor iy upas ikāṅ manah lulut kūṅ
[cd]śrī devī ratih apisan lavan bhaṭārimuṅgu ṅkā pinakamanah sirān sarāga300|| 

      
      canto 24: 
        [ab]byātītan sira saṅ rva sampun alilaṅ hənəṅakəna bhatara varṇanəntan ryamban vagugən rimaṅ təkapikāṅ smaraśara sumusuk təke hati
[cd]tan vriṅ dāya karəṅrəṅan turida maṅranəhiṅapitu vāhnikāṅ lulutmaṅgāṅhə̄ba mareṅ huləsniṅ aṅaraṅ marəka ri haṅətiṅ payodhara301|| 

        [ab]təkvan dūtanikāṅ kapāt vahu təkāṅatərakən iṅ akārya ləṅləṅameghānyāraṅ arantayan lumaris aija kadikadi taraṅtaṅiṅ jamaṅ
[cd]mavvan tan hatəṅə̄ gərəhnika rinəṅvakən apilad alon tuka kapə̄saṅke rūmni rəṅihniṅ aṅdəha kapaṅgih i laranira yan kapiṅ rvana302|| 

        [ab]milvāṅambəki kiṅkiṅ āśrama bhaṭāra kadi daradaran kagəntərantapvan siṅhit asəvva taṅguli vavaṅ karuhun apatajugtajug səkar
[cd]jaṅgākəmbaṅ aṅiṅgəkiṅgək aṅuṅaṅ ləṅəṅ anuduhi kuntul aṅlayaṅsaṅgākāśa girahyasən pati pəkulpəkul i tan ulahiṅ sakaṇṭaka303|| 

        [ab]maṅkin marma tanəmnikāṅ turida rāga ri hati madarāga tan lipurmaryāyoga samādhi tan kahuniṅā pijər aṅaraṅ apiṇḍa bhasmaran
[cd]aṅkən tiṅhal i kəmbaṅiṅ vuṅa tələṅjuga kupinanirān salah baṅunmoghānuñjul aṅuntabuntab akədut kadi muṣika kataṅkəban huləs304|| 

        [ab]ṅkāne darśana rāmaṇīya hana raṅkaṅ agaja paḍa hīra maṇḍalanāgasvāsa gunuṅgunuṅnya kinaraṅkaraṅ inukir ulāsirat bañu
[cd]ṅkāna sthāna bhaṭāra kāsrəpan amaṅkuk amaṅumaṅu mə̄r manahniravarṇan sambatireṅ ṭikākutukutuk suməsəl avakirān kəneṅ lulut305|| 

        [ab]ai koṅ hīna śarīra kāśmala harəp kaviṣayana kapāśa riṅ smarasinvaṅ yan guruniṅ sarāt huvus aśiṣya tuvin atuha riṅ śivāgama
[cd]maṅkin buddhinire tan eṅət i patiṅkahiṅ ulah anibākənāhutinirvākuṇḍala tan kagiṇḍalana vulvaṅ alupa ri panikṣaniṅ viku306|| 

        [ab]maṅgəh demu makolahaṅ tan atəṅə̄ tan ulahiṅ inucap jagat gurutakram riṅ tinuvākəniṅ bhuvana sampun aguduha macihna kul putih
[cd]dikṣātantravidhi mvaṅ agnijananākrama tama tamanāmr̥tān tamamoghājuntrət akūṅ rikaṅ sasulupit kadi viruviruni lyaṅiṅ vulih307|| 

        [ab]āyay ko puruṣāpa ko vavil akas vinaravarah amaṅkəl andələgbhogan tan təlu pāmbəkanmu tan ulahniṅ adaluvaṅ amaṅkuk iṅ tahən
[cd]maṅkin tanpa misiṅgih aṅlaga bətah lagi pinupuh i luṅgahiṅ vanajah tasmāt bvat amogha timbiləna ko təlihəna papamun vavil dahat308|| 

        [ab]nāhan śabda bhaṭāra caṅkara kararva mumanuman avaknire hatiṅkān sarveṣṭa sakāmakāma sira sarvagata sakaharəpnirān dadi
[cd]nā sambandhanirān lumakvakən unəṅnira təlas amuhun riṅ āśramatəkvan śaktinikāṅ smare hatinirāṅulahulah aṅutus lumampaha309|| 

        [ab]tan varṇan təkapiṅ maṅə̄ laku bhaṭāra dinudut i samādhi pārvatīeṅgal prāpta parəṅ lavan manahirān təka pamatəkikāṅ kadevatān
[cd]himbaṅniṅ himavantaparvata katon kahananira girīndraputrikatiṅkah svarga maṇīndra nīla gupuranya kadi jaladharāṅhəmū hudan310|| 

        [ab]vvantən bvat səpaṅ iṣṭa candana taviṅnya cinaraṇa hatəpnya vidrumaṅkā cuṇḍuk madanāri sampun aśilāṅulahakəna patiṅkahiṅ tamuy
[cd]devī saṅ pinaran haneṅ gr̥halatāṅaraṅ amuhara kūṅ raras hativahvāgatgat ikāṅ ratih təka hane manahira pinakāvakiṅ lulut311|| 

        [ab]eñjiṅ kāla təvəknirāṅlabuhana brata ləṅəṅ avənəs kakiṅkiṅanadyus luhya kumə̄lakən ṅəlihikāṅ hati sinuruyaniṅ kakāṅhyasi
[cd]sə̄ṅniṅ lambay abāṅ hañar kininaṅan pakəñar i səminiṅ bayəm suluhpiṅheniṅ vaja kesisan laṭi katon kadi salaga kinəmbaṅan mirah312|| 

        [ab]təkvan yan hana vr̥tta mātra karəṅə̄ tripuravijaya kokalan panahdeniṅ manmatha hetu saṅ hyaṅ agalak guməsəṅ i saṅ anaṅga sāhasa
[cd]toh ndyānuṅ savavā kakūṅanira liṅku vuvusanira tarkaniṅ hatikiṅkiṅ piṇḍa hatur parə̄niṅ ananək marin agigu hanan harəpharəp313|| 

        [ab]gəṅgə̄ṅən katəkān lulut muvah i jātiniran ahayu tanpa bhūṣaṇaendah rūpanirān katon aṅaraṅ iṅ śayana tumiliṅ iṅ laṅit ləṅit
[cd]siṅhitniṅ madhuka trivikraman arəs tumitisa ruməpā manisniralāvan tə̄bni gəluṅ nirāvilavilāsalita vinilətiṅ səkar gaḍuṅ314|| 

        [ab]mantən krodha təkapni kiṅkiṅira somya lumiyaṅi ṭikānireṅ karaslīlāmeri titisni luhnira tibādaravayan amələs təkeṅ jaja
[cd]mimbālum rumuhun kavəs girigirin təkapi halisirān səḍəṅ calaṅəsṅə̄sən rarasiṅ vulan kapati rukṣa mavədi ri buṅahnireṅ mukha315|| 

	
      
      canto 25: 
        [ab]səḍəṅ alaṅə̄ girijāṅaraṅ onəṅtəkapikanaṅ ratih iṅ hati tan sah
[cd]dadi vinarah sira yan təka saṅ hyaṅtəkap ikanaṅ paricāra jayākya316|| 

        [ab]ibu mijilāpa gaveniṅ akiṅkiṅtəka sira saṅ pinasotakən iṅ tvas
[cd]maśila ri heṅnikanaṅ pavirāmananamun avalkala sampun asampət317|| 

        [ab]pavarahikāṅ kaka mājar i devīasapatha mātya ri pāda bhaṭārī
[cd]giriduhitā marikāpi tan eṅəhtuhun ikanaṅ hati marma giraṅnya318|| 

        [ab]pamatəkikāṅ kararān i sirāṅdekətəkətəgən rapuh eraṅ umətva
[cd]iraṅ atukar lavan ambək akiṅkiṅkaraṇaniran vijil okər adandan319|| 

        [ab]ikāṅ aṅiriṅ ri sirāṅarih ambəkvvalu patatanya sumantən atuntun
[cd]amava pucaṅ rumuhun makajaṅ mrākśayana pasaṅgraha śuddha vinarṇa320|| 

        [ab]satəkanirāmrih anəmbah umambətkadi pəpəsaṅ luṅayan dinəhākən
[cd]hati parameśvara marma saharṣagəməgəmən ojar aveh lara rāga321|| 

        [ab]uduh ibu māsku hatiṅku kita dyahaṅadəga tāntən aṅel kita heman
[cd]atuha səḍəṅ kita veha⟨na⟩ karmaasənəṅa deva viśeṣa katənku322|| 

        [ab]taha katuluy tuvuhiṅ rara meṅgalvinarah i rūmnya huvus vagəd olah
[cd]agilakakən tahan eṅət i devīaviraṅ amaṅkva tumiṅhal i gə̄ṅta323|| 

        [ab]dyah i hiriṅanku harebu patimpuhlukari kurugta sukər ṅvaṅ umūlat
[cd]huvus abaṅun karikebu susuntavahu kadi kaṅsi hatur ya mapūcaṅ324|| 

        [ab]tuvi gəluṅanta kasep ṅvaṅ i tə̄bnyataya macikāri səḍəṅku layat rūm
[cd]kita rara ken sajahit vahu ləñjəpvinəkasakənku turuṅ vruh iṅ īraṅ325|| 

        [ab]anakanakanku pavehku ri kānagaḍiṅ ikanaṅ liman andakaśatru
[cd]təlas inukirku rikā ya surūpahana karikāpi hilaṅ ta kunəṅ dyah326|| 

        [ab]vacana bhaṭāra ri parvataputrisaṅ inujarann apan eraṅ ikāṅ tvas
[cd]tan agigu tiṅhal ikāṅ liriṅ esihatinira mukṣa huvus dadi rāga327|| 

        [ab]avicaritan paṅuñcapnira kālihkrama təka taṅ taḍah ādbhutarūpa
[cd]ahaləp anindita ṣaḍrasa matsyaśuci patamuy vətuniṅ sthitiyoga328|| 

        [ab]ri təlasirānaḍah āmr̥tabhogataya kavikāranikān hati śuddha
[cd]suravanitā paricāra gumantimadaga ri saṅ rva tumiṅkah avaknya329|| 

      
      canto 26: 
        [ab]atha ri səḍəṅ bhaṭāra madanāri haneṅ himavāndivasa tigaṅ kuləm lavasirāmrih aseva lulut
[cd]dumadak akāladeśa gati saṅ pinaran pinarəkpujin apanamyaṅ eñjiṅ amajəṅ laṭi tan sah iner330|| 

        [ab]muvah i rikāṅ kuləm ghaṭita piṅ rva pətəṅ kumələmrinadinaniṅ śaśī pabukakuṇḍur iṅ astagiri
[cd]patər aṅalap rarasni rəṅihiṅ kinədə̄ kinayuhanaṅis aṅə̄lakən prih akədalkədalan kavava331|| 

        [ab]hati parameśvāraṅrəs atəñuh təkapiṅ griṅ iraṅtulah alaṅə̄ panumpal i manisnira jāṅavaśa
[cd]sinaput i śaktiniṅ madana tanpa punagyan akūṅlara kabalik sirān hyaṅ asakit sinarikniṅ unəṅ332|| 

        [ab]manahira kepvan iṅ gati hanān paṅucap ri hatimapa təkapamva koṅ avak aṅiṣṭya parāna kunəṅ
[cd]athaca marānəkākəna lulut muvahāməkulairaṅiraṅamva yan humuṅa kagyata yāririsa333|| 

        [ab]apa ta kunəṅ paṅavruha rikiṅ turidāṅkvi riyandya jarumanamva mājara lulutmu maran katəṅər
[cd]tulisakəneṅ vilāpa maparanti puḍak sinuvəṅrasa laraniṅ kumə̄lakən unəṅnika tan katəka334|| 

        [ab]yadin atitih bvatāku tumamā mapa līṅanikaniyata panəṅgahanya kuhakery aku duṣṭa təmən
[cd]aku tuvi kevalāləh isanākata piṇḍa huripvadisanikin pagər turus arakṣa kalīṅanika335|| 

        [ab]hana karikāmbəkanya kadi kūṅmu riyāmaləsaturida mavanvavanvan anukəl tiki yan tulusa
[cd]laralara kāmalolya kavənaṅ pinarək vinaśaaṅulihakən karāsikan aṅə̄mi karasnya carik336|| 

        [ab]narah apa kūṅnya tan tumarimāku yadin ḍatəṅaaku ratuniṅ triloka tuvi śakti tuvin prajurit
[cd]syapa kari deva tan vruh i lagaṅku lavan tripurahana haliman si handaka pəjah pinijətku juga337|| 

        [ab]panahanahā bhaṭāra ri tan ahyuna śailasutāgumuṇita līṅa saṅ kiñənəpiṅ hati rūpanira
[cd]turida ginopanīya pinarākənireṅ kavikunkupinanirātahən juga maśabda lanāṅukulan338|| 

        [ab]vəkasan uvāni parcaya ri kūṅa girīndrasutākaraṇanirān lumakvakən unəṅnira marma sumə̄k
[cd]təlas amasaṅ sipat suduk anindyaguṇepətipətmaṅalapalap rarasraras apeda guṇanya təmən339|| 

        [ab]ri laku bhaṭāra śaṅkara tumūtakən ambəkiraamucuṅ amə̄ṅakən kəjəpikāṅ akəmit ri yava
[cd]sahananiṅ apsarī paḍa makəg maturū bilalatəkap i mənuṅ bhaṭāra hana bhasma hanāji sirəp340|| 

        [ab]hana gr̥ha danta śuddha mahijo tinaviṅ tinulisya ta kahanan girīndraduhitāmrəm aṅiṅkis apəm
[cd]dadi dumunuṅ bhaṭāra ri paranti girīndrasutātəkani sənə̄nikāṅ damar aveh mulatānuluhi341|| 

      
      canto 27: 
        [ab]byatītan saṅ hyaṅ manmatharipu haneṅ mandira gaḍiṅkənəp ri jro laṅse tan ucapucapən lvirnira huvus
[cd]ikāṅ ceṭī muṅgv iṅ taraban i yavātaṅhi vəkasanavor harṣāmbəknyān paguñəpan agupyan paḍa midəm342|| 

        [ab]nda tan varṇan tiṅkahni patəmunireṅ jro pakasutanbhaṭārī tībrāṅel matapa gumave kūṅa purajit
[cd]ulihniṅ prih devī karaṇani ḍatəṅ saṅ katuridanamaṅgih met veveni manisira solahniṅ alulut343|| 

        [ab]samaṅkā hīsniṅ kāmaratih apupul sparśanarasaarok saṅke saṅ rvātəmu silih iriṅ kapva kasukan
[cd]ikāṅ indrānīśāstra kinatuturan śrī girisutāsatiṅkahniṅ pradyumna pinakahiḍəp hyaṅ śiva ləyəp344|| 

        [ab]atītan kūṅ saṅ mrākr̥ta lulutirāmrəm karahinanabāṅ vetan sə̄ṅsə̄ṅniṅ aruṇa kuməmbaṅ vuṅavari
[cd]siratniṅ vai məlkah ri ləbaki pucakniṅ himagirivināsvās mās muṅgv iṅ muṣa vahu midər kesisan apuy345|| 

        [ab]avā saṅ hyaṅ kapvāvuṅu saṅ amaṅun saṅgamarasamijil saṅke laṅse gəluṅ akusut avrā pinahayu
[cd]miṅiṅ bvat kendran kenira minata haṅseṅ tatur arehməṅāmiṅkus ken gis lagi kapavanan lvir kupukupu346|| 

        [ab]ikāṅ ceṭī kapvāmarəki bañu muṅgv iṅ ghaṭa maṇiumādevī luhyā ta sira tuhun ahyas pinahayu
[cd]bhaṭārā luṅguh sampun arahup abhasmāṅumikumikanambə trus pātāla ginugutirāveh kapuruṣan347|| 

        [ab]hanan līlalīlāməṅaməṅ adulur lālana mahāshana nyāsārumbut rava ri təṅahiṅ mānasasara
[cd]karaṅ pañjaṅnyāgantuka pinagəriṅ paṇḍan apuḍakmirahnīṅ andvaṅ luṅsir aniriṅi siñjaṅ karudhiran348|| 

        [ab]jənək saṅ tan pendah mithuna saparan selvan adulurtumiṅhaltiṅhal riṅ talaga kadi moyutt iṅ adulur
[cd]ulah lvirniṅ tuñjuṅ kumucup anabəh vvai kapavananparəṅ lāvan haṅsāṅirakən avaknyāṅəpəkəpək349|| 

        [ab]laluṅ māsā tambəh tiga vəṅi vulan saṅ hyaṅ akurənmakaprāṇaṅ krīḍā rahinavəṅi sandhyā tan arəsəh
[cd]akrəmkrəm taṅ śukrādhika pinəkuliṅ sonita marəkhaneṅ jroniṅ ṣaḍkroṣa rapuh aṅiḍam śrī girisutā350|| 

        [ab]rimaṅ tan ryamban saṅ kadi nasi səḍəṅniṅ hilan aləkndan elik ryambə̄niṅ tinaḍah aṅəlih tvasnira gupuy
[cd]avak milvāpendah tumihaṅ ahijo lvir madhu vuluhi tuṅtuṅniṅ santən samirahi pucaṅniṅ kayu bəsar351|| 

        [ab]luməṅhe tanpātmā kahiḍəpanirān māmbət aṅəlihtiliṅniṅ vvai moghāhiduhidu manahnyān huvahuva
[cd]bhaṭārātah yatnāṅisapu ri bhaṭārī katanəhanapet bhāvān pojar bisa ṅisapu harṣāṅudaṅudaṅ352|| 

      
      canto 28: 
        [ab]hənəṅakəna bhaṭārī śailaputrīn kavorantucapa sahananiṅ hyaṅ pāḍa yatnān panīti
[cd]təkapaniṅ amikāre garbha saṅ vāhu kesyanmaran avətu salah lvir yeka *pinrih hinə̄mhə̄m (msEdP, pinrī hinə̄mhə̄m )353|| 

	[ab]atutur i samayāniṅ daitya nīlāṅga dhīranpaḍa mivəh i vara hyaṅ rudra ṅūnīṅ atīta
[cd]svaṅ amalaku basā riṅ bhur bhuvah svah surāditan atakuta riṅ indra brāhma viṣṇviṅ raṇāṅga354|| 

        [ab]kunəṅ ujarira saṅ hyaṅ śaṅkarākon prayatnāyan anaku makamūlaṅ kāma kon hīnaśaktya
[cd]krama sumahur ikāṅ vvil mūrka masvī hyaṅ īśayadin anaka bhaṭārāśaśvatā tanpa mandya355|| 

        [ab]karaṇani papupulniṅ deva hāroharāhə̄myama baruṇa kuvera mvaṅ surendrādi sākṣī
[cd]humajəṅi naya saṅ hyaṅ vākpati prāgivākauma kari sira devī donaniṅ nīti sūkṣma356|| 

        [ab]təlas arəja dināhan vāhana hyaṅ surendradvirada sira mavak hyaṅ ndan mahābañcaneki
[cd]kagirigiri tinonton krūra tan somyarūpaavilavila karəsrəs bhinna himpər kagendra357|| 

        [ab]krama lumaku tan imbā saṅ vatək lokapālasaha pahula phalākveh sesiniṅ svargaloka
[cd]anəmu dalihaniṅ tvas mārganiṅ nīti dadyalumavada sira saṅ hyaṅ śaṅkarāvahvavahvan358|| 

        [ab]tutumuluya manambah saṅ mare joṅ bhaṭāramarahakən i luluyniṅ daitya maṅkin pragalba
[cd]nda tucapa giriputrī mogha kāvit masaṇḍiṅmarək amatuni jaṅgut saṅ hyaṅ uṅgvī kisapvan359|| 

        [ab]savulatira katon taṅ vāhana krūrarūpaagila sahaja kagyat citta devī tumon ya
[cd]muririṅ ariris elik tvasnirānon apūrvamarək i jaja bhaṭārāṅol sumantən kavəsvəs360|| 

        [ab]surapati sira yatnānəmbah amvit ri saṅ hyaṅlumaris avədi śāpan de bhaṭārī saroṣa
[cd]milu sahananikāṅ hyaṅ kapva mantuk byatītanmagəm inaki manahnyāṅdadyakən bañcanāsvī361|| 

        [ab]tripuraripu kapūhan vruh sire karyaniṅ hyaṅkavəkas aśila muṅgv iṅ tīraniṅ pārijāta
[cd]jənək i hayu bhaṭārī hetuniṅ saṅgamāsriṅsinəlaṅanira pāna prīyaniṅ sarvabhoga362|| 

        [ab]avicaritan ulah saṅ mrākr̥taṅ rāga ri tvasgirivaraduhitāṅrəs taṅ vətəṅ mogha molah
[cd]atutur i samaya hyaṅ reka yan sāṅgəpan lekkrama mətu ta bhaṭāra hyaṅ gana krūrarūpa363|| 

        [ab]saha javuh aṅin ādrəs ghūrṇitābāyubajragəlap aśani halisyus varṣa tanpa pramāṇa
[cd]savijilira guməntər yeka pakrāk bhaṭārīmulat i vəkanirāvak deva məṅgəp gajendra364|| 

        [ab]smararipu sira yatnān ton bhaṭārī kagə̄manumarihara saṅ elik yan mihat riṅ svaputra
[cd]ibu phalani giriste vāhana hyaṅ surendrahana dinuluran icchā deṅku *vighnantatatva (norm., vighnārthatatva )365|| 

        [ab]gaṇagaṇani vuvustāmətvakən bhinnaśabdatəhərən atiki deniṅ loka saṅ hyaṅ gaṇāstu
[cd]guṇagaṇaniki śuddheṅ svarga siddhyeṅ raṇāṅgaaməjahana musuhniṅ deva tekin vəkāṅku366|| 

        [ab]paṅucapira bhaṭāreśāna sarvajñatatvakrama pinahayu saṅ hyaṅ vighnakartā kamantyan
[cd]ibupuyaṅ uva devī prasvalī svargalokakakakakanira saśrī somya nā triṅśa kanya367|| 

      
      canto 29: 
        [ab]kāla hyaṅ durmukha hañar umijilvvantən dūta dvaya maṅiṅətakən
[cd]konkonan dānavapati pinatihmāya lvir deva purihiṅ asura368|| 

        [ab]liṅ saṅ senāpurapati mavəkasyan vətvānak girivaraduhitā
[cd]sākṣāt śatruṅku kirakiranikiṅdevādəṅki ry aku manəmu suka369|| 

        [ab]sampun byakta pva girijatanayayatnaṅ bhūtān mulih avaravarah
[cd]tan varṇan lvirnya təka kapalayūprāptānəmbah ri saṅ asurapati370|| 

        [ab]liṅ saṅ daityādhipa parəṅ umijiluśvāsādrəs bhrukuṭinira tikəl
[cd]muntab taṅ krodha ri hati dumilahśīghrān *mojar ri (msEdP, mojā ri ) balanira kabeh371|| 

        [ab]sakvehniṅ daityabala paḍa masə̄vadvā ri jro kuṭa parəṅ inatag
[cd]hyunhyun kapvāruharuhan umijilgutgūtən ghūrṇita parəṅ agalak372|| 

        [ab]sampun tekaṅ kirakira pinapaksepən sakvehnikāṅ amara sura
[cd]riṅ kendran svarga saphala dunuṅənāpan yāmet kirakira biṣama373|| 

        [ab]osik taṅ sañjata sagala pəpəktūt səṅkərniṅ ləbuh iṅ alunalun
[cd]vvilniṅ vvil rākṣasa vəki kadi vāhmantrīniṅ mr̥tyu puhuniṅ asura374|| 

        [ab]gəṇḍiṅ daityādhipa ya ta tinabəhkəṇḍaṅ goṅ gaṅsa gubar asahuran
[cd]syokṣyokniṅ kaṅsi kumisik apagutṅekṅekniṅ śaṅka ta ra ra ra ra rat375|| 

      
      canto 30: 
        [ab]krama mətu saṅka riṅ nagara dānavapati gumuruhi punuki rəṅganiṅ dviradarākṣasa kahananira
[cd]dhanuhi dilahnikāṅ kavaca mapratihata sumiratravi sumənə̄ haneṅ udayaparśva paṣanira murub376|| 

        [ab]bala pinakādi mr̥tyu sakalāruharuhan arasukdhvajanira nāgacarma vinalə̄lvan aṅadəg aruhur
[cd]maṅavik arəs maladmalad apūrva siniririṅ aṅinlimaṅ atus ādbhutāpaḍapaḍāṅakəpakəp adulur377|| 

        [ab]papan arasuk lutuṅlutuṅ asaṅkya kadi pətəṅ ahə̄maṅunaṅunaṅ sipiṅsipiṅ ikāṅəḍapəḍap ahulap
[cd]tabətabəhan humuṅ pinakadoknya kutupukutupukdilahi curiknya handaru midər pracalita gumulak378|| 

        [ab]pamaja sakoṭi rākṣasa surakṣaka kagirigirimuruṅut abhairavāmava lipuṅ mulat avuraṅutan
[cd]surati papanya siṅha maṅavil gajapati maṅuliṅvatək agalah salakṣaṅ akasirkasir ajaran arəs379|| 

        [ab]i vuri tumūt hiraṇyakasipuh mvaṅ asura vinurukvəkavəka kālakeya danamāna vikaṭa kuhaka
[cd]daśakaravaktra bhīmakr̥ta kapva ya salayamukhasaṅ akalakarṇikiṅ tinuha riṅ raṇa tuvi pinatih380|| 

        [ab]prasama parəṅ lumampah ahavan ratha maṇisalagaagaṇita piṇḍaniṅ bala padāti turaga rinasuk
[cd]dhvaja ri harəpnirājina təkeṅ mukhanira sinasatpracalita kāka vibhrama tulisnya ri təpi kumaluṅ381|| 

        [ab]taruṇanikācaran tahu tatuṅgalan akudakudanpituṅ ivu śūra sāra śarapuṅniṅ asura piruhun
[cd]mr̥gapati darpa lañcanani pālaganika minaṇiapapatihan ravisnya pinəpəs biṅuṅ usus avilət382|| 

        [ab]miluṅ agajah sahasraśata piṇḍanika sanasinirinasuk iṅ indranīla kadi kīrṇagiri karivutan
[cd]təlas akaluṅkaluṅ tatu mukhanya ginaruḍa maṅaṅkuməḍap aṅənḍəpəndəp ahulap kadi latulatu mə̄r383|| 

        [ab]sinahaja padbəlas ya taṅ ajantra saṅaṅ ivu juruarurək arampak aṅrivəg i lampah amuvuhi səsək
[cd]vijah akasirkasir vulu mayūra sagala rinaviskadi kəḍapiṅ tasik mata jugāṅalunalun ahijo384|| 

        [ab]paḍa məsat iṅ nabhastala təkeṅ ratha gaja turagavəki kadi megha riṅ pralaya riṅ daśadiśi sumaput
[cd]hyaṅ aruṇa tan kəñar kasahaban bhuvana kadi pətəṅkavaca rukuh prabhāsvara gumanti manuluhi jagat385|| 

        [ab]iniṅətiṅət hanan kadi tasik malih aṅavaṅavaṅpapupuli sañcayāśara kadī karaṅ ariṅiriṅi
[cd]sagərəhiṅ ampuhan dhvaninikāṅ bala sabala humuṅkadi sihuṅiṅ mahāgila curiknika kagirigiri386|| 

        [ab]ri lakunikāṅ balāsura samāsama nəsəki laṅitprasama turuṅ pəgat saka rikaṅ kuṭa gupura saṅa
[cd]gaṇagaṇa bhūta jaṅgama piśāca paḍa kapələṅəntəkapi kupaknikāṅ dhanuh abhairava parəṅ inayat387|| 

        [ab]avicaritaṅ havan gagana sakṣaṇa kuluvut adohśaśiraviloka tāra ya ləṅit paḍa kahalivatan
[cd]krama ḍatəṅiṅ suralaya layat lakunikāṅ asuratəkapi gubarnya ghūrṇita humuṅ kadi gəlap ataruṅ388|| 

      
      canto 31:  
        [ab]prāptaṅ rākṣasa ghūrṇita gumuruhkapvāṅrampas anunvani sumahur
[cd]akveh deva pəjah kaparəpəkanstrīniṅ hyaṅ hinañaṅ pinarəbutan389|| 

        [ab]avrəg taṅ sura saptarəṣigaṇakepvan tan vruh i rātnya girigirin
[cd]tan sārāmrih anakrabi tinuluṅtyakteṅ sañjata nora vinulatan390|| 

        [ab]sasvargāt ri titirnya masahuranyan prāptaṅ graha rākṣasa sumaput
[cd]devācumbana duhkha kapəgatansabsab śatru dumeh ya girivilan391|| 

        [ab]riṅ kendran tucapaṅ suraduhitāvahvahyas maparas rarasi halis
[cd]sampun tuṅgal ikāṅ saviji turuṅsah kenyān patukuptukup alayū392|| 

        [ab]sakveh saṅ daśarudra masasaransə̄k luṅhāṅili tūt gaganatala
[cd]mvaṅ saṅ hyaṅ maranak makaburayuttaṅguṅ putra salakṣa kaki təguh393|| 

        [ab]kālanyān pralayā sasurapadasvarga bhraṣṭa gəsəṅ kapatəṅahan
[cd]maṅkin taṅ vivudhāvrəg alaradandevī deva salakṣa silih idək394|| 

        [ab]hetunyān pakirih luyuk alayūmuṅsir pāḍa bhaṭāra suragaṇa
[cd]tan varṇan tumuluy təka kapaluhuśvāsādrəs anəmbah akəsutan395|| 

        [ab]kagyat citta bhaṭāra təkap ikāṅdevānəmbah i pādanira ḍatəṅ
[cd]mājar yan katəkan musuh ikanaṅsvarga dhvāsta tinunvan iṅ asura396|| 

        [ab]māsih saṅ hyaṅ aveh vara karuṇaai sakvehta surāpsara humatur
[cd]putraṅkvīki *vavan (msEdP, vəvə̄ ) tuli vulatiastu bhraṣṭa musuhta təkap ike397|| 

        [ab]liṅ saṅ hyaṅ tripurāntaka tumuluysaṅ hyaṅ durmukha vāla pinituha
[cd]krūrāgə̄ṅ inusapnira dinələ̄riṅ mantrākṣara yoga yinugapat398|| 

        [ab]sampun hyaṅ gaṇa labdhatuha madəgtaṅgap taṅ caduśakti piniturun
[cd]śīghrāvimba kuṭāra kadi kilatdonyāmātyana śatru surapati399|| 

      
      canto 32: 
        [ab]sampunikāṅ anugraha mareṅ girisutatanayalen aṇimādi devaguṇa kapva kavaśa karəgəp
[cd]rəp mabaṅun tikāṅ hyaṅ umuvah prakupita sumaputkapva dhr̥tāyudhānəmu parāśrayaṇaniṅ ajurit400|| 

        [ab]hetu surendra yatna maṅutus maṅataga midərasaṅ huvus āṅəlih prathamaniṅ kuduran amaluya
[cd]śīghratarāhavan turaga citraratha kapalayūmaṅgəh akon raṇapriya tumaṅgalaṅ asurapati401|| 

        [ab]sesinikāṅ sakendran avajūvaju kavaca rukuhmvaṅ *surasaṅgha (norm., surasaṅghya ) yatna təka tan paləpaləh inatag
[cd]sakṣaṇa sək səsək vəki tikāṅ gaja turaga ḍatəṅrəṅganikāṅ gajāśva ratha kādbhuta makagurilap402|| 

	[ab]gəntərikāṅ mr̥daṅga kala śaṅka tinulup aṅuhuhghūrṇita ghora ghəṇṭani limanya dumadak aṅuliṅ
[cd]paṅhriki patriniṅ turaga tulya gərəh asahuranlvir garuḍāpətak dhvaninikāṅ gubar inatusatus403|| 

        [ab]piṇḍa salakṣaṅ apsara vanīṅ samara sumarasahtanpa səlat raṅinya tinapis cinaraṇa kuməñar
[cd]aṅśuka rakta varṇani ravisnya tinulisiṅ əmāsbhāsvara sāluniṅ tasik apuy kasiratan aruṇa404|| 

        [ab]hyaṅ suranātha maṅkat ahavan gajapati rinasuklāvan ikāṅ balāpsara tumūt vəki pənuh arurək
[cd]kīrṇa vinaṅkava dhvajanirārəja linayulayucañcala mr̥tyuhasta juga yan kəlab aṅavayavay405|| 

        [ab]śīghra tumūt bhaṭāra yama ḍaṇḍa vinugarinirabhūta pinañcadeśa vidhiniṅ bhuvana dulurika
[cd]kapva təluṅpuluh rva vilaṅiṅ sajuru paḍa gənəpsātus arok nəmaṅpuluh ikāṅ bala dəṅən asarik406|| 

        [ab]təṅranirādulur paḍa ladiṅladiṅ aṅubarabirpreta kapāla tapvan aradin tulisika ri təpi
[cd]rāhniṅ adharma kīrṇa galuganya kuməñar amirahsə̄k tahulan tikəl paḍa ginaṇḍa bahəluṅ asalit407|| 

        [ab]hyaṅ baruṇānisih panəpi kulvan amarəki rənəslivran i patriniṅ lavaṇasāgara balanika sə̄k
[cd]tanpa təpi prakīrṇa gumuruh maṅəbək avurahanghūrṇita tan vənaṅ ginaṇanaṅ gaja turaga səsə̄k408|| 

        [ab]bāṅ binuritburit dhvajanirāsəmu papatiṅ ivakasraṅ alumbalumban aḍaḍap sahiṅ aṅagəragər
[cd]tanpa səlānisik peñu sipiṅsipiṅika tinapistan surud aṅgətəm kamakarāṅijiṅijiṅ amijah409|| 

        [ab]hyaṅ dhanapāla puṣpaka vimāna havanira tumūtmās minatan pirak dhvajanirāniganiga jinajar
[cd]guhyakaśūra lokakəmitan guṇagaṇa *pinatik (msEdP, pinəṭik )tanpa balik halāgəməm akuñci pəpət apəpətan410|| 

        [ab]saṅ vatək agni piṅhay anipis dhvajanira kumukuskīrṇa sateja sañjatanirāṅaraman alimunan
[cd]śūra panasbaran balanirāgəmər aṅaladaladZie K.W.B. onder gəmə.lāgi vanīṅ raṇāṅgəsəṅi catru marək amanasi411|| 

        [ab]ghora bhaṭāra bāyu kumusuh lakunira tan alonlvir tinulis rivut dhvajanirārəcəp inaṅinaṅin
[cd]ghūrṇita śabda tanpa tavəṅan bala pamajaniraādrəs amakṣa śatru kabarat katimur aməgati412|| 

        [ab]vuntatikāṅ balānila bhaṭāra gaṇa sira tumūtsə̄k *surasaṅgha (norm., surasaṅghya ) deva puluṅan sanasini sumaput
[cd]viṣṇu pitāmahādinikanaṅ pinakabalanirataṇḍa navagrahāpupul aṅ aṣṭabasu r̥ṣigaṇa413|| 

        [ab]nyān anaḍəm sasañjatanikāṅ vivudha saha balakīrṇa savaṅ tasik rudhira kīrṇa ya kilat avilət
[cd]piṇḍa hudan pva tanpa tahənan kadi gəlapiṅ apuylvir pura saptaloka tumibā kadi bhuvana rəmək414|| 

      
      canto 33: 
        [ab]sampun saṅ hyaṅ surendrāgəlar asirasiran mabyūha humarəklāvan sakvehnikāṅ deva tumihaṅ atumaṅ təṅranya humabət
[cd]ton taṅ daityānarambah prasama kadi gəlap *krūrakrak kumupak (msEdP, krūrākrak umupak )kapvāṅambul parəṅ ghūrṇita paḍa gumuluṅ lāvan gaja ratha415|| 

        [ab]salvirniṅ bhur bhuvah svah bhuvana təka pəpət brahmāṇḍa kapəḍəkopət lvirnyān hibək rākṣasa pənuh arivəg sə̄k tanpa ligaran
[cd]eṅguṅ saṅ hyaṅ mahāmeru rubuh agivaṅan taṅ bhūmi kahiriṅkombul prodbhūta saptārṇavanika kumucak bhinnānəhi laṅit416|| 

        [ab]huṅniṅ gəṇḍiṅ səḍag śaṅka tinulup aṅuhuh kaṅśinya kumisikgoṅ kəṇḍaṅ ghūrṇitāgəg gubar inatusatus ginval kumurutug
[cd]paṅhrikniṅ tuṅgaṅan mvaṅ paṅuhuhiṅ akudāsumbar ta katəkandukduk jantrāṅhudan riṅ gagana saha pisuh taṅ daitya varagaṅ417|| 

        [ab]śīghrān tampuh tikāṅ praṅ paḍa makabarubuh taṅ śūla luməpasakveh kolih təkapniṅ galah atip anəbah mevvīvu ruməbah
[cd]kīrṇākrəp taṅ papan kākrəpuk apagut apan śīrṇān pinugutantəg tog cob kākrəcik ceṅ curikika cinarikniṅ cakra katakis418|| 

        [ab]lvirnyān guntur təkapniṅ śaravara luməpas gaṇḍinya sumavuramraṅ pinraṅ sinuṅgeṅ galah aruñuruñu prāptāsriṅ anujah
[cd]rəmpū deniṅ gadā syuh kahabət i pamubatniṅ ḍəṇḍa muśalaghək ghor ṭor ghūrṇitānub silih uḍək aṅuḍək taṅ śūra parupək419|| 

        [ab]sākniṅ rəṅgān katumpək pracalita pinupuh riṅ naṅgala vəsikāhrət kedər guluṅniṅ ratha kuda tinujah tan sāra ruməpa
[cd]rimpuṅ jə̄ṅ saṅ manuṅgaṅ dinugaṅ inidəran pinraṅ tinugəlanrodrāṅrəṅgut maləs riṅ curiga tuməḍun aṅraṅkul kakəḍəpək420|| 

        [ab]akveh koləṅ təkapniṅ liman inubatabit maṅluñjuk akiḍattan sāra nyāṅrəgəp sañjata maləs anuduk riṅ tomara siṅi
[cd]tan dvān bəntar vətəṅniṅ gajapati katugəl teganya kataripgambhīrāṅəmbakəmbak daləmanika ḍavuh rāhnyādaravayan421|| 

        [ab]maṅsə̄ sakvehnikāṅ daitya paḍa parəṅ amuk gutgūtən abutəṅamraṅ maṅduk mañakrānuduk anəkənakən riṅ śūla manuhuk
[cd]akveh daityāṅgalah riṅ gayur aṅajarajar grətnyāṅgayur ususlen taṅ rodrāmupak taṇḍasiṅ asura katūt nāḍinya saḍəpa422|| 

        [ab]glānaṅ vidyādharavrəg silih *idək kapədək (msEdP, idək apəḍək ) kāhrət kapipitanabyūran keṅgut olah binəsu ginurumuṅ təṅgəknya pinəgat
[cd]kīrṇākveh taṅ katimpal taṅanika sinavat bāhunya tumibādudvāṅohan hinoran sinakitan inirit pādanya ginalit423|| 

        [ab]maṅsə̄ saṅ hyaṅ surendrān kaburuburu rusak rovaṅnira məsatmaṅkat lāvan vatək deva tumitih anisih saṅkīrna kumucup
[cd]hyaṅ brahmā viṣṇu saṅrabdha pinakapanihuṅniṅ hañjur i təpikānan keryārəbut riṅ śaravara gumuluṅ rodrāmarupuhi424|| 

        [ab]kāṅgul taṅ daitya kagyat katəvək iṅ iriṅan deniṅ suragaṇaabyūran durbalālvaṅ kahala pinəgatan tan sāra sinuruṅ
[cd]syuh deniṅ cakra bajrān ginurumuṅ inirup sāk dāruṇa nanādaityākveh lvir linaṇḍak təkapika cərəcəbniṅ hrū kakurucup425|| 

        [ab]mantrī saṅ daityarājāsaṅa pitu katarip keṇḍit kapugutanlāvan sakvehnikā riṅ gaganatala rəmək rəmpū kadi gərəh
[cd]bhinnāṅohan tibāgənturan atip atugur lvir parvata rubuhsak de saṅ lokapālāmarəpəki tumitih tekāṅ bala ḍəṅən426|| 

        [ab]vaṅke tan lvir śava syuh gaja turaga nanā rəñcəm kadi rəcahtanpendah rumbarumbah kadi lulu sinəsəb tekāṅ cava sumār
[cd]āpan deniṅ krəpiṅ sañjata parəṅ aṅani lvir varṣa tumibāaṅlvah taṅ rāh latək maṅsa maṅəbək adaləm hīṅanya ri jaja427|| 

        [ab]salvirniṅ papraṅan durgama təkapi latəkniṅ maṅsa madaləmaṇḍutniṅ rāh makimpəl mrəkəcək inidəkan gambhīra kumədut
[cd]təkvan gaṅgəṅnya rambut lavan usus avilət maṅrampad i sukunistanyan limpad evəh saṅ aharəp ayaśāmrih tañ jrih ajurit428|| 

        [ab]kālanyan sor ikāṅ rākṣasa makasulayah deniṅ suragaṇaaṅkat saṅ daityarājāpulih aṅuyapuyap taṅ krodha dumilah
[cd]hetunyāṅhruk mahākrūra muruṅut agalak sākṣāt gəlap amukkombak taṅ deva kagyat sakatəmu pinapag sañcurṇa rinəmək429|| 

      
      canto 34: 
        [ab]kahala kalah bala suravara tanpa havəran alayū prasama paḍa kagəmsilih idək āvrəg arurək apagut lavan arupək asaṅkya girigirin arəs
[cd]larularu maṅhabət apuy umurub paḍanikāṅ apulih taya maluy ahuripturaga sakoṭi saṅaṅ ivu na taṅ ratha kavalik avantah apugut inaməs430|| 

        [ab]səḍəṅ i pamuk saṅ asurapati maṅkin aṅəbak apulaṅ rudhira gərəgətənsakatəmu śirṇa taya sakapapag mati kapagutan āṅrəpa tinikəlakən
[cd]hana pinaṅan kavalələ ginilut makaburayut i lambay akiḍat anaṅispakupahi rāhniṅ amara kinəcapkəcapanira dudūṅ kasarakat i jaja431|| 

        [ab]pəjah ananāṅ vivudhabala kalaṅkuṅan alah asakit mati kapatəṅahangaja ratha śīrṇa vinugari ḍinəṇḍa maguliṅan aṅohan aməkasi hurip
[cd]papupuli vaṅkayika kadi gunuṅ hana sura patitān *pakanin (msEdP, pakani ) katitihancuriga curik makaciriṅih ikāṅ galah avaja katiṅgal anəsəki raṇa432|| 

        [ab]baruṇa kuvera makajuru surendra yamabala silih kayuh akuyukuyupaḍa kumusuh sukuniṅ alah alivran alulunan ikāṅ dhvaja makasulayah
[cd]tuvi tinədak rəbah inamahamah liman apulih aṅel vinələg apulihaguragada daityapati makin amuk sakahanani musuhnira kahala tinūt433|| 

      
      canto 35: 
        [ab]sampunyān kahalālayū girigirin sakvehnikāṅ hyaṅ kabehṅəsṅə̄sən maluye raṇāṅganasabhā kapvālupeṅ sañjata
[cd]puṅgəl taṇḍa bhaṭāra durmukha katūb deniṅ hyaṅ āvrəg bubakaṅriṅraṅ kadi *nīradan (msEdP, nāradān ) kasuririṅ tambis kəneṅ jampariṅ434|| 

        [ab]saṅ hyaṅ rota vināyakāmrih aṅadəg yan ton ikāṅ hyaṅ kabehjrih norāpulihāvri nismita laṅut korut dhvajanyānanā
[cd]maṅsə̄ maṅkin agə̄ṅ galaknira təkapniṅ daityasenānaputkarṇālvān aṅəpək caturbhuja kilat sə̄ṅniṅ trinetrāvilət435|| 

        [ab]tatkālān papulih bhaṭāra gaṇa sə̄k tekaṅ avak riṅ laṅitlvir kālāntaka bhinna mamrih agalak dīrghaṅ gaḍiṅ kātara
[cd]muntab tekaṅ apuy sake trinayānaṅuṅgul ri kumbhāmurubprodbhūtaṅ tulale ya tāmijilakən medāvarārddhālaṅū436|| 

        [ab]rəsrəsnyān paṅulur pətəṅ siratikāṅ medānaput lvir hudansāk taṅ rākṣasasenya mati kapəgan mopək mapiṇḍenupup
[cd]təkvan pvan tinəpak pupak saka salakṣaṅ rākṣasākveh pəjahkapvākə̄m kahilī kavantus i tətə̄niṅ rəṅga rəmpak rəmuk437|| 

        [ab]lvir saṅ rvān papagut sudhīra suməgut gutgūtən aṅhrik masə̄kapvāḍəṇḍa ḍinəṇḍa tañ jrih arukət kapvārəbut sañjata
[cd]akveh astra ləpas huvus hana tikəl tīkṣṇāsakit denirasākṣāt mr̥tyu jugān *padvandva (msEdP, padandva ) səḍəṅiṅ saṅhārakālādbhuta438|| 

        [ab]saṅ hyaṅ durmukha kātarāmijilakən kālāgnirudrānaputsaṅkeṅ hasta sameruparvata murub muntab dudug riṅ laṅit
[cd]saṅ daityādhipa nīlarudraka mulat yatnāsamādhī hatitoyārādhana paṅhilaṅnira gəlap seṇḍuṅ halisyus mələs439|| 

        [ab]kepvan citta bhaṭāra durmukha təkapniṅ śatru tanpopamaicchābhedya hanan trivikrama hanan māyā sahasrātmaka
[cd]siṅgih pañcatathāgatāji rinəgəp saṅ daityarājān asə̄dr̥śyādr̥śya hanan katon hanan alit śūnyati sūkṣmākr̥ti440|| 

        [ab]saṅ daityādhipa garjitāṅumanuman riṅ hyaṅ gaṇān sor katūthah dhik deva cəmər vənaṅ mapagakən śaktiṅku mūḍhādhama
[cd]tan vruh kon aku kālamr̥tyu ratuniṅ brāhmāṇḍa lokatrayaū tiṅhal nya ta sopanamva muliheṅ bā triṅśakā rorava441|| 

        [ab]liṅniṅ rākṣasa nīlarudraka humuṅ mahyāmarək bhīṣaṇarālap taṅ niśitāstra bajra dumilah tal tulya tīkṣṇāluṅit
[cd]rudrānugrahatatva tan dadi vuruṅ śardūlaniṅ sañjatauṅkārāṅabhicārukakrama dulurnya prākirāheraku442|| 

        [ab]sampunyān luməpas murub saha kətug riṅ dikvidik ghūrṇitatan vyarthān paṅəne marah mukha bhaṭāra hyaṅ pramodārəṅu
[cd]puṅgəl teka gaḍiṅnire kiva məsat lvir arddhacandrāputihsaṅ hyaṅ durmukha kāpəsan kasidəkuṅ śīghrābaṅun gadgada443|| 

        [ab]maṅkin krodha bhaṭāra gāṇajananān puṅgəl sulurniṅ mukhayatnān sambut ikāṅ kuṭāra paṅasih śrīśāna *gaurīpati (norm., ghorīpati )
[cd]saṅ hyaṅ tumburunāthamantra kinənākən sendhikātaijanasaṅ senāpuranātha dīna kapəsan pinraṅ bəlah taṅ ḍaḍa444|| 

      
      canto 36: 
        [ab]saṅ asuranātha rodra kəna tībrausus umulū təke hati karantan
[cd]drava satataṅ kṣayārudhira muñcarjvalita mukhāṅusir pulihan āmrəp445|| 

        [ab]taṅanira pinraṅiṅ paraśu tīkṣnamuvah i kivāmrəp adbhuta tiniṅhas
[cd]umuruṅut aṅdədəl sinapu śīghrasuku yugapat pəgat viga karəsrəs446|| 

        [ab]akəḍəpək aṅdugaṅ marək aṅaṅsaranahut anəmpuh aṅgrəgut asə̄ṅsə̄ṅ
[cd]tinuju cinaṅkavak ri mukhapadmahulu tumibādbhutaṅ bhuvana liṇḍū447|| 

      
      canto 37: 
        [ab]huvus pəjah atīta daityapati śūra sāreṅ raṇaparatra saha bhr̥tya vāhana gajādi tanpopama
[cd]śirahnira vināśa katrin inalap təkap hyaṅ gaṇapanīsni tulalenirādhika sinaṅga muṅgvī kiva448|| 

        [ab]rərəb sumavuriṅ nabhastala kuvuṅkuvuṅnyāṅadəgikāṅ jaladharāṅhəmūhudan arəs gərəhnyārarəm
[cd]pətəṅ sumaputiṅ laṅit dhanuhikāṅavandhāvənəspaṅavruha ri līṇa daityapati śobha rāṣṭrālilaṅ449|| 

        [ab]ikāṅ amr̥ta pinratiṣṭha riṅ anāmi śīghrān mijilya teka paniram bhaṭāra gana riṅ hyaṅ akveh pəjah
[cd]ikāṅ amara labdhajīva tumuluy manəmbah marəkgaṇāñjaya" vuvusnya bhakti ri sirān jayeṅ papraṅan450|| 

        [ab]samantara mulih surendra dumulur panākīsutalavan sahana saṅ vatək r̥ṣi surāpsarākveh marək
[cd]mucap təkapiṅ apraṅ iṅgitaniṅ aṅlavan rākṣasahumuṅ vijah avətvavətvan ahukəm tikāṅ tan marək451|| 

        [ab]bhaviṣya ḍatəṅiṅ surālaya paḍāṅusir svāgr̥hagaṇāñjaya mulih samāpta ri sabhā girīndrātmajā
[cd]surāpsara vatək r̥ṣi prasama tāṅiriṅ tan kasahbhaṭāra guru tuṣṭa harṣaja tumonṅ anak yañ jaya452|| 

        [ab]huvus kacaritan bhaṭāra gaṇa vīra piṇḍa stutiikāṅ amarakāminījana gumantya varṇan muvah
[cd]paḍāmrih alayū layat katalayah səḍəṅniṅ layaarəs kahañaṅākəcap vədinikān katūteṅ lavan453|| 

        [ab]mulih ta ya tinuntuniṅ kakakakāṅure tūt hənūsumaṅśaya kakūṅnya rakva pəjaheṅ təgal papraṅan
[cd]katon pva sira saṅ cinupvan i hatinya saṅkeṅ raṇamapaṅ turida mār baṅun kahuripan lulutnyāvuvuh454|| 

        [ab]ikāṅ alaki tan pravīra juga keraṅan riṅ hatiḍəṅə̄ təkapi vr̥tta saṅ vinani riṅ raṇāṅde səkəl
[cd]tumiṅhal i batur parəṅnya paḍa sinrahan gañjaranharəpharəpikāṅiriṅ viku kasiṅgahan dakṣiṇa455|| 

        [ab]ikāṅ vini baseṅ vilāśa tumahe sənəṅnyāsihaunəṅnya vinuniṅ śarīra ri daləm hatinyāṅlare
[cd]kriyāvahita mandi rakṣaka sihanya rakte priyativas vidhinikin ḍatəṅ sənəṅikāturū riṅ vaneh456|| 

        [ab]ikāṅ vara vadhū sakendran akire manah gopitasaharṣa ri ḍatəṅ surendra dumunuṅ mareṅ pamrəman
[cd]syapeki ta kunəṅ kahundaṅa təkapniran purvanaikāṅ kadi duhiṅ vvah anvam anəḍas təkapniṅ vaja457|| 

        [ab]katuhvan ajulay hyaṅ indra kadi tan hyaṅ ambək rarehuvus ratuniṅ indraloka tuvi katvaṅiṅ rāt kabeh
[cd]tathāpi tan adoh sire rikāṅ ahuntu durlakṣaṇaaso vəkasaniṅ pravācana ṅalap rarasniṅ tilil458|| 

        [ab]samantara huvusnikāṅ laga sukaṅ jagat śāśvatamakādi daśalokapāla taya vighna muṅgvī manah
[cd]paḍālapalapan tahap vijah akarya pānotsavasvabhāva purihiṅ jayāvərəvərə̄n bəsur saṅgama459|| 

        [ab]nda tan hana vaneh inastutinikāṅ hyaṅ aprārthanavr̥haspati jugāgave suka" vuvusnikāṅ devatā
[cd]apan vətuni nīti saṅ yati nimitta *gaurīpatin (norm., ghorīpatin )makānak i bhaṭāra durmukha yamāka śelātmajā460|| 

        [ab]atītan alavas piraṅ yuga bhaṭāra sedampatigənəp gaṇakumāra putra parameśvareṅ kahyaṅan
[cd]makin kavilət apriyakrama bhaṭāra sarvakriyakasiddhyaniṅ asādhya tatva siran ardhanarīśvara461|| 

      
      canto 38: 
        [ab]saṅsipta mātra gatiniṅ *surasaṅgha (norm., surasaṅghya ) tuṣṭasaṅ mūlaniṅ cinariteki gumantya varṇan
[cd]hyaṅ kāma saṅ gəsəṅ apiṇḍa ratihnirāsihsiṅhitni janmanira yan kəna śāpa varṇan462|| 

        [ab]kāvit bhaṭāra mavilāśa mareṅ sumerulāvan girīndraduhitāṅavatāra līla
[cd]meriṅ lavan gaṇakumāra marək tinuntunrakṣaṅ vatək r̥ṣi surāpsara nora kāntun463|| 

        [ab]tan varṇanən təkapi lampahirān pralabdhariṅ meruparvata paranti bhaṭāra ṅūni
[cd]ṅkān paṅgih āśramanirā samuni sapaṅktiaṅhiṅ giraṅgiraṅikiṅ hulukəmbaṅ aṅlih464|| 

        [ab]sampun ḍatəṅ girisutāməṅaməṅ kamantyanlāvan bhaṭāra mulat iṅ daśadeśa rāmya
[cd]sakṣāṇa ton ta havu saṅ hyaṅ anaṅga śuddhamuṅgv iṅ samīpanikāṅ āśrama somya rūpa465|| 

        [ab]devī matakvan irikāṅ makabhasma yārūmśrī nīlakaṇṭa mavarah yan anaṅgabhasma
[cd]syuh tanpa sāra dinələ̄ mami riṅ viṣāgnidoṣanya bhaṅga rumujit kami riṅ lulut kūṅ466|| 

        [ab]mār mrāt manah girisutān vinarah bhaṭāramoghāvəlas hatinirāsəmu luh kuməmbəṅ
[cd]yekiṅ nimitta parameśvara ṅūni rāgīndin tan tusery aku sirān tan ikāṅ anaṅga467|| 

        [ab]ṅkān pinta bhasma kusumeṣu madadya janmaśighrān vinehakən atīta təkap bhaṭāra
[cd]*ñāmuṣṭa (norm., ñamuṣṭa ) saṅ hyaṅ atanū havu mānuṣāstu*ñāmuṣṭi (norm., ñamuṣṭi )ñamuṣṭi nāmani dadi hyaṅ anaṅga sūkṣma468|| 

        [ab]śrī puṣpitāṅśa dadi ratnavatī kasaṅkyāryudyāni mālava sutānira vikramākya
[cd]tālādhvajāśrama kasiddhyani bhasma devīmoghān katona śava sātmya yadin parāna469|| 

        [ab]prāptaṅ kalī samayaniṅ yugakāla luṅhāsaṅ hyaṅ smarāṅdadi ri hastinarājya śīghra
[cd]śrī bhūmipāla śataniṣṭhana vīkaranyakyātiṅ sarāt udayanākyati paṇḍavāṅśa470|| 

        [ab]devī ratih makapitā sira candrasenaśrīniṅ jagat hinayu bāsavadāti nāma
[cd]ndan denirāṅdadi pinālihireṅ śarīratuṅgal ri siṅhalapurāṅdadi rājaputrī471|| 

        [ab]ratnāvalī ṅaranireṅ bhuvana praśāstaputrī saṅ āryasuta vikramabāhu nāma
[cd]ṅkānan pareṅ udayanasmr̥ti tuṣṭa kālihriṅ nāvikān katəmu sāgarikā ṅaranya472|| 

        [ab]luṅhāṅ yugānta kalikāla huvus kalalvansaṅ hyaṅ smarāṅuvahi janma təlas pralīṇa
[cd]ājñā hyaṅ īśa makamukhya girīndraputrīicchā bhaṭāra riṅ anaṅga sakāmakāma473|| 

        [ab]vvantən pradeśa katuduh girināthakanyāṅhiṅ rāmya dakṣiṇapathe java madhyadeśa
[cd]kāntargateṅ lavaṇasāgara meru tulyapāvitra lot paraparan bhagavān agastya474|| 

        [ab]tatvanya ṅūni riṅ uśāna rəṅə̄n kramanyariṅ kāśmirān prathita pustaka saṅ kumāra
[cd]siṅsal yuga kṣaṇa śināpa təkap bhaṭāra*nūṣātirāmya (norm., nuṣātirāmya ) təmahanya magə̄ṅ halimpuṅ475|| 

        [ab]ndah ṅkā tikin vəkasi janma bhaṭāra kāmaśrīśānadharma makapuṇya huripnirāsih
[cd]saṅ hyaṅ ratih sira muvah tumutur tan imbāriṅ jaṅgalāsi masəkar sira yan dadi strī476|| 

        [ab]himpər śaśīkiraṇa rakva sirān hana ṅkāsiṇḍyan təhər kiraṇarātu ṅarānireṅ rāt
[cd]māntən pinālihira janmanirān prabhedasaṅkeṅ vaja drava mijil hinaras hyaṅ arka477|| 

        [ab]tan varṇanən kararayan hyaṅ anaṅganāthamvaṅ saṅ ratu krama haneṅ java madhyadeśa
[cd]bhūpālakādhama musuhnira śīrṇa həntide hyaṅ smarāṇḍiri maṅisyani ve nurāga478|| 

      
      canto 39: 
        [ab]saṅsiptan gati kāmadeva taruṇābhūpāla muṅgv iṅ javaśrī kāmeśvara liṅnikāṅ vvaṅ i sirān kāmānurun bhūpati
[cd]enak taṅ bhuvanāpagəh makapakə̄ saṅ hyaṅ smarāpaṇḍirisih saṅ hyaṅ karuhun girīndraduhitāveh digjayā riṅ musuh479|| 

        [ab]vvantən rājyasabhādvitīya paṅahā śrī nīlakaṇṭe siraśrīniṅ svarga siniddhikāra ginave nyāsanya tanpopama
[cd]lvir tāladhvaja piṇḍapiṇḍani laṅə̄nyāsə̄k maṇī bhāsvarandah siṇḍyan panəlahnikiṅ dahanarājyāpurva deniṅ jagat480|| 

        [ab]luhniṅ strīniṅ arin pəjah lvah ika rāmyātīs ḍatəṅ riṅ purīvuṅkalniṅ matukəltukəl hati vatunyākāra gə̄ṅniṅ susu
[cd]rāhniṅ māti patibratā kasarakat yāṅkən matuñjuṅ mirah*milvākə̄m (norm., milvakə̄m ) paṅisinya sāk dadi lumutkəmbaṅnya muṅgv iṅ susu481|| 

        [ab]byātītan gati saṅ nareśvara haneṅ rājyāṅikət kaprabhunlāvan saṅ para rāmya ṣaḍrətu paḍāṅutpatti deśapriya
[cd]śrī devī kiranan vajadravasutā varṇan muvah riṅ kathāvahvāgatgat ikāṅ manis kadi lahaṅ siddhin padadyañ juruh482|| 

        [ab]sotan kāpana niṇḍya janma ginaveniṅ jaṅga lāvan himatan mithyāṅləburaṅ ṭikā təkapi luhniṅ kāsrəpan denira
[cd]ndīṅ ekārṇava tan təkāṅavatarātma ṅke ri pāvakniraśūnyaṅ lvah madhu tan hanaṅ gula tayā maṅgiṣṭa muṅgvī sira483|| 

        [ab]trāsaṅ tāman arəs tumuṅkul i kasornyān punpunan deniramaryāsinvam apet ulah kayu manisnyātvaṅ ri lambenira
[cd]tuñjuṅ mesi lavə̄nya tan vani gumāp kepvan ri tiṅhalniraaṅhiṅ ketaki lot marək phalanikī yan sevake jə̄ṅnira484|| 

        [ab]maṅkā tiṅkahi rūmnirāṅrəs añəñər lvir sīdhu muṅgv iṅ vuluhndah kālih sira ghāra teka linəvih de śrī smarāṅiṇḍarat
[cd]rovaṅ saṅ prabhu sendrapaṭṭa satatā riṅ ratna siṅhāsanaśrī kāmeśvara padmaguhya makaśaktīṅ aṣṭa devī ḍatəṅ485|| 

      
      canto 40: 
        [ab]ndah sojar sujanāṅrəṅə̄ vacavacan virasa pahalavə̄sarvolug tuna riṅ raras ṅaranikin smaradahanakathā
[cd]tan svīkāran apākṣarāpan ulahiṅ hañar asisinahusvasthāniṅ bhuvaneki donya tulusāhuripa saṅ ahulun486|| 

        [ab]riṅ janmāntara yan paratra k apunagya tak uvaha kaviṅelṅelan ṅvaṅ atīrtha lot aṅavayuh pasisi vukir alas
[cd]sūpənyān paṅulay laṅə̄ marəṅi kārtika layat aṅalihosah priṅnya basāṅdələ̄ gərəhiṅ ertali makutukutuk487|| 

        [ab]ry antukniṅ hulun aṅləṅəṅ katəmu tebu sira lupa gugusāpan deni lavasku rakva rinəṅə̄nya pəjah avukiran
[cd]prāpta pva ṅhulun iṅ gr̥hākrak aməkul suku marək anaṅisaṅhiṅ luh tanahiṅ karas pamasilihnya paṅulih alaṅə̄488|| 

      
      
        iki smaradahanakathā puput tinular, hantuk hida, vayahan halit riṅ dina bu, u, tambir, titi taṅ piṅ 2 śaśih 10 rah 0 təṅgək 3 i śaka 1830. ṅhiṅ paryantuṣakəna virupaniṅ akṣara hiki, kuraṅ kavotnya, bāb kavənaṅ hakveh hamalantiṅ, apan antukiṅ viguṇālpaśāstra, niyatāṅdadyakən kadīrghāyuṣan saṅ madrəvya, mvaṅ saṅ lotati hamaca, kintvi pva saṅ anurat.um siddhir astu, tat astu, astu, um brahmane namah, um sarasvatyai namah svastyastu dīrghayur astu.
	puput sinurat riṅ dina ca, va, vara kurantil, śaśi ka 5 titi taṅgal piṅ 8 rah 3 tə. 1 i śaka 1813.
      
    
  