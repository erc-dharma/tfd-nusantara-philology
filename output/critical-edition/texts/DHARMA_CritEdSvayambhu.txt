The Svayambhu. Digital Critical Edition and Translation of an Old Javanese Juridical Text edited by Arlo Griffiths & Timothy Lubin
Witnesses:
msL: Leiden, the Netherlands, University Libraries, Or. 4530
msK: Singaraja, Bali, Indonesia, Kirtya, 774 (kropak 3) II A/3/774
msM: Singaraja, Bali, Indonesia, Kirtya, 280 (kropak 3) II A/3/280
msSvaMSS: The Sanskrit text as implied by the Svayambhu manuscripts
msEdO:  Olivelle, Patrick. 2005. Manu’s Code of Law: A Critical Edition and Translation of the Mānava-Dharmásāstra. New York: Oxford University Press. 

Current Version: draft, 2023-12-22+01:00
Still in progress – do not quote without permission.
Copyright (c) 2019-2025 by Arlo Griffiths & Timothy Lubin.
    
invocation: avighnam astu.  
chapter 1: 
  
dyad 1:  
base text: 
 vyavahārān didr̥kṣus tu
 brāhmaṇaiḥ saha pārthivaḥ |
 mantrajñair mantribhiś caiva
 vinītaḥ praviśet sabhām ||[1.1.1]
 
 [1.1]kunaṅ ulaha saṅ prabhu, uniṅānira taṅ vyavahāranikaṅ rāt, arovaṅa ta sira brāhmaṇa vihikan maṅaji, lavan mantri vruh maviveka, sulakṣaṇaa ta sira tumamaa riṅ sabhā.
 
  
dyad 2:  
base text: 
 tatrāsīnaḥ sthito vāpi
 pāṇim udyamya dakṣiṇam |
 vinītaveṣābharaṇaḥ
 paśyet kāryāṇi kāryiṇām ||[1.2.1]
 
 [2.1]aliṅgihāpagəha ta sira riṅ sabhā, taṅanira təṅən atah ulahakənira,  hayvātuduh-tuduh* kiva, bhūṣaṇa-pahyasniṅ vvaṅ suśīlātah lviranira, iṅət-iṅətənirātah yogyāyogyani kāryanikaṅ mavyavahāra kalih.
 
  
dyad 3:  
base text: 
 pratyahaṁ deśadr̥ṣṭaiś ca
 śāstradr̥ṣṭaiś ca hetubhiḥ |
 aṣṭādaśasu mārgeṣu
 nibaddhāni pr̥thak pr̥thak ||[1.3.1]
 
 [3.1]*sari masiha sirān ṅiṅət-iṅəta makasādhanaṅ varah-varah saṅ hyaṅ āgama mānavādi, mvaṅ sakinapagəhakənikaṅ sapañjiṅ deśanya, deśa ṅaranya, sa(ka)ḍaṅayan(,) sajasun-vuṅkal, savuravan, sakanuruhan, an hana *kaparəkanya deniṅ āgama, ya ika deśadr̥ṣṭa ṅaranya,  an tan deśa sasiki svadeśanikaṅ (ma)vyavahāra, aṣṭādaśasu mārgeṣu, irikā sthānaniṅ vyavahāra vvalu vlas kvehnya, salviraniṅ vicāraniṅ vyavahāra, hana tinəmunya ṅkāna salah siki, paḍa madudva-dudvan viṣayanya.
 
  
dyad 4:  
base text: 
 hiṁsāṁ yaḥ kurute kaś cid
 deyaṁ vā na prayacchati |
 sthāne te dve vivādasya
 bhinno ’ṣṭādaśadhā punaḥ ||[1.4.1]
 
 [4.1]hiṁsāṁ yaḥ kurute kaś cit, hana vvaṅ mamatyani nirdoṣa, kunaṅ deyam vā na prayacchati, tan paveh irikaṅ yogya vehakəna, aveh irikaṅ tan yogya vehakənanya kunaṅ, sthāne te dve vivādasya, ya ika sthānaniṅ vyavahāra, rvaṅ siki mūlanya, bhinne ’ṣṭādaśadhā punaḥ, matəmahan ta ya vvalu vlas vəkasan.
 
  
dyad 5:  
base text: 
 teṣām ādyam r̥ṇādānaṁ
 nikṣepo ’svāmivikrayaḥ |
 saṁbhūya ca samutthānaṁ
 dattasyānapakarma ca ||[1.5.1]
 
 vetanasyaiva cādānaṁ
 saṁvidaś ca vyatikramaḥ |
 krayavikrayānuśayo
 vivādaḥ svāmipālayoḥ ||[1.5.2]
 
 sīmāvivādadharmaś ca
 pāruṣye daṇḍavācike |
 steyaṁ ca sāhasaṁ caiva
 strīsaṁgrahaṇam eva ca ||[1.5.3]
 
 strīpuṁdharmo vibhāgaś ca
 dyūtam āhvaya eva ca |
 padāny aṣṭādaśaitāni
 vyavahārasthitāv iha ||[1.5.4]
 
  [5.1]lvirnya, teṣām ādyam r̥ṇādānam, tan  kasahuraniṅ hutaṅ     , ādiniṅ vyavahāra. nikṣepa, tan kavehaniṅ patuvava. asvāmivikraya, adval tan dravya.  sambhūya ca samutthānam, tan kaduman ulihiṅ kinabehan. dattasyānapakarma ca, *karuddhāniṅ huvus vinehakən.
 [5.2] vetanasya na ca dānam,  tan kavehaniṅ upahan. samvidaś ca vyatikramaḥ, advā riṅ samaya. krayavikrayānuśayo, alarāmbəknyān (padvalnya,) paməlinya kunaṅ. vivādaḥ svāmipālayoḥ, vivādaniṅ *pinaṅvanakən mvaṅ maṅvan.
 [5.3]sīmāvivādadharmaś ca, kaücapaniṅ vatəs. pāruṣye daṇḍavācike, ḍaṇḍaniṅ sāhasa, vākpāruṣya.  steyam, pavr̥ttiniṅ maliṅ. sāhasam, ulah sāhasa. (strī)saṁgrahaṇam eva ca, ulah tan yogya riṅ (strī, strīpuṁdharmo, dharmaniṅ) laki-strī.
 [5.4]vibhāgaś ca, kadumaniṅ dravya. dyūtam, totohan tan prāṇi. āhvānam, totohan prāṇi. padāny aṣṭādaśaitāni, nahan ta vvalu vlas lvirnya. vyavahārasthitāni ha, byakta pinakasthānaniṅ vyavahāra.
 
  
dyad 6:   
base text: 
 eṣu sthāneṣu bhūyiṣṭhaṁ
 vivādaṁ caratāṁ nr̥ṇām |
 dharmaṁ śāśvatam āśritya
 kuryāt kāryavinirṇayam ||[1.6.1]
 
 [6.1]eṣu sthāneṣu bhūyiṣṭham, ikaṅ vyavahārasthāna vvalu vlas, kapva hana katəmunya ṅkāna , kapagəhakəna saṅ prabhu, yuktinikaṅ vyavahāranya, apan gavayakənanira pagəh i kāryanikaṅ yogya pagəhakənanira.
 
 
dyad 7:   
base text: 
 yadā svayaṁ na kuryāt tu
 nr̥patiḥ kāryadarśanam |
 tadā niyuñjyād vidvāṁsaṁ
 brāhmaṇaṁ kāryadarśane ||[1.7.1]
 
 [7.1]kunaṅ saṅ prabhu hayva sira gumavayakən ikaṅ kāryāmivakṣa guṇadoṣa, akona ta sira ri saṅ brāhmaṇa vihikan maṅaji, kumavruhana yogyāyogyanikaṅ vvaṅ mavyavahāra kalih.
 
  
dyad 8:   
base text: 
 aṣṭādaśapadābhijñaṁ
 prāḍvivāketi saṁjñitam |
 ānvīkṣikyāṁ ca kuśalaṁ
 śrutismr̥tiparāyaṇam ||[1.8.1]
 
 [8.1]saṅ brāhmaṇa saṅ vruh riṅ aṣṭādaśavyavahāra, sira ta saṅ sinaṅguh prāgvivāka, saṅ vruh riṅ aji tarka, vruh riṅ śruti veda.
 
 
dyad 9:  
base text: 
 vivāde pr̥cchati praśnaṁ
 pratipraśnaṁ tathaiva ca |
 priyapūrvaṁ prāg vadati
 prāḍvivākas tataḥ smr̥taḥ ||[1.9.1]
 
 [9.1]kunaṅ ikaṅ takvan iṅ vicāra, gavayakəna rumuhun, sādhana saṅ prāgvivāka irikaṅ mavyavahāra kalih, vivekanira ta sahurnya vəkasan, mataṅyan prāgvivāka pva ṅaranira.
 
 
dyad 10:   
base text: 
 so ’sya kāryāṇi saṁpaśyet
 sabhyair eva tribhir vr̥taḥ |
 sabhām eva praviśyāgryām
 āsīnaḥ sthita eva vā ||[1.10.1]
 
 [10.1]aṅiṅət-iṅəta ta saṅ prāgvivāka, i kāryanikaṅ mavyavahāra kalih, arovaṅa ta sira vvaṅ yogya riṅ sabhā tigaṅ viji, tumamaa ta sirāluṅguhāpagəha riṅ sabhā.
 
  
dyad 11:  
base text: 
 yasmin deśe niṣīdanti
 viprā vedavidas trayaḥ |
 rājñaś ca prakr̥to vidvān
 brāhmaṇas tāṁ sabhāṁ viduḥ ||[1.11.1]
 
 [11.1]saṅ brāhmaṇa tigaṅ siki, paḍa vruh maṅaji, hana brāhmaṇa sasiki prajñān vidagdha, vinidhi muṅgva riṅ deśa saṅ prabhu, ikaṅ deśa papupulanira, yeka deśa sabhā ṅaranya de saṅ paṇḍita.
 
 
dyad 12:  
base text: 
 na sā sabhā yatra na santi vr̥ddhā
 vr̥ddhā na te ye na vadanti dharmam |
 nāsau dharmo yatra na satyam asti
 na tat satyaṁ yac chalenānuviddham ||[1.12.1]
 
 [12.1]ikaṅ sabhā, yan tan hana saṅ vr̥ddhah tan sabhā ṅaranya, saṅ vr̥ddhah yan tan vruh iṅ dharma, tan vr̥ddhah ṅaranira, saṅ vruh iṅ dharma yan tan agəgvana kasatyan, tan dharma ṅaranika, kunaṅ yan tan ginavayakən ikaṅ dharma riṅ sabhā, sukət paṅəməh ṅaranika sahaneṅ sabhā, mapan ikaṅ deśa kinahananiṅ dharma, tan kavoraniṅ adharmi, yeka sabhā ṅaranya.
 
  
dyad 13:  
base text: 
 sabhā vā na praveṣṭavyā
 vaktavyaṁ vā samañjasam |
 abruvan vibruvan vāpi
 naro bhavati kilbiṣī ||[1.13.1]
 
 [13.1]kunaṅ ikaṅ vvaṅ aṅujarakən prāya yukti, salah denya vəkasan, makveh ujarnya, vvaṅ katon doṣanya, ika ta kabeh tan yogya tumamaa riṅ sabhā.
 
 
dyad 14:  
base text: 
 yatra dharmo hy adharmeṇa
 satyaṁ yatrānr̥tena ca |
 hanyate prekṣamāṇānāṁ
 hatās tatra sabhāsadaḥ ||[1.14.1]
 
 [14.1]mataṅyan maṅkana, dharmanika saṅ uniṅa riṅ dharma, hilaṅ ika deniṅ adharma riṅ sabhā, kasatyanira maṅkanātah hilaṅ ikā deniṅ adva riṅ sabhā, yapvan alah juga dharma deniṅ adharma, alah juga satya deniṅ adva, paḍa hana pva ya riṅ sabhā, patimbunaniṅ kuṇapa ṅaraniṅ sabhā yan maṅkana.
 
 
dyad 15:  
base text: 
 dharma eva hato hanti
 dharmo rakṣati rakṣitaḥ |
 tasmād dharmo na hantavyo
 mā no dharmo hato ’vadhīt ||[1.15.1]
 
 [15.1]kunaṅ yan iṅilaṅakən saṅ hyaṅ dharma, maləs juga sira maṅilaṅakən, yan rinakṣa saṅ hyaṅ dharma(,) maləs juga sira maṅrakṣa, mataṅyan maṅkana, hayvāṅilaṅakən dharma, liṅniṅ vvaṅ, tan paṅilaṅakən pva kita dharma, tan paṅilaṅakən sira iri ya, maṅkana liṅ ([...].) 
 
 
dyad 16:  [16.1]atəhər pramāṇastava.
   
[...]    [16.2]apan tan hana ləviha sakeṅ dharma, sira pinakapramāṇaniṅ loka, sira ta pinakasvarga saṅ magave hayu, sira pinakakaləpasan saṅ paṇḍita, tan maṅkana ikaṅ vvaṅ adharma, tan hana gamāntyanya maṅkanāta saṅka pisana tuvi.
 
 
dyad 17:  
[...]   [17.1]mapan ikaṅ loka kabeh, dharma umagəhakən ika, kinapagəhakən pva sira de saṅ yatna, maləs sira magəhakən, apan tan pāpa ikaṅ loka maṅkana, ikaṅ tan aṅilaṅakən dharma.
 
  
dyad 18:  
base text: 
 vr̥ṣo hi bhagavān dharmas
 tasya yaḥ kurute tv alam |
 vr̥ṣalaṁ taṁ vidur devās
 tasmād dharmaṁ na lopayet ||[1.18.1]
 
 [18.1]mataṅyan maṅkana, ləmbu rūpa bhaṭāra dharma, hana pva vvaṅ tan agave dharma, yeka pāpa liṅniṅ deva, maṅkana pva ya, hayva kita maṅilaṅakən dharma.
 
 
dyad 19:  
base text: 
 eka eva suhr̥d dharmo
 nidhāne ’py anuyāti yaḥ |
 śarīreṇa samaṁ nāśaṁ
 sarvam anyad dhi gacchati ||[1.19.1]
 
 [19.1]saṅ tumut ri kālaniṅ pati sira ta bhaṭāra dharma, mitra tan pakarva pva, parəṅ ilaṅ mvaṅ śarīra, mvaṅ dharma, kunaṅ ikaṅ dravya len sakerika, salah paran ika.
 
 
dyad 20:  
base text: 
 pādo ’dharmasya kartāraṁ
 pādaḥ sākṣiṇam r̥cchati |
 pādaḥ sabhāsadaḥ sarvān
 pādo rājānam r̥cchati ||[1.20.1]
 
 [20.1]saṅ hyaṅ dharma saparapatan tinəmuniṅ mavyavahāra yan satya, maṅkana ikaṅ sākṣi yan satya, anəmu saparapatanira saṅ hyaṅ dharma, maṅkana saṅ mavivakṣa kabeh, yan satya anəmu saparapatanira saṅ hyaṅ dharmātah, saṅ prabhu anəmu saparapatanirātah, agəṅ juga phalaniṅ kasatyan ginavayakən.
 
  
dyad 21:  
base text: 
 rājā bhavaty anenās tu
 mucyante ca sabhāsadaḥ |
 eno gacchati kartāraṁ
 nindārho yatra nindyate ||[1.21.1]
 
 [21.1]saṅ prabhu tan kahanan sira riṅ pāpa, saṅ mavivakṣa kabeh luput sira riṅ pāpa, ikaṅ mavyavahāra salah pakṣanya juga təmpuhanya, nininda siṅ saṅkananya, kahava tkeṅ deśa kahananya.
 
 
dyad 22:  
base text: 
 jātimātropajīvī vā
 kāmaṁ syād brāhmaṇabruvaḥ |
 dharmapravaktā nr̥pater
 na tu śūdraḥ kathaṁ cana ||[1.22.1]
 
  
base text: 
 yasya śūdras tu kurute
 rājño dharmavivecanam |
 tasya sīdati tad rāṣṭraṁ
 paṅke gaur iva paśyataḥ ||[1.22.1]
 
 [22.1]maṅkana saṅ prabhu, yan śūdra prāgvivākanira, kaḍatvanira durbala kṣaya, kadi ləmbu kapətək riṅ latək ajro.
  
 
dyad 23:  
base text: 
 yad rāṣṭraṁ śūdrabhūyiṣṭhaṁ
 nāstikākrāntam advijam |
 vinaśyaty āśu tat kr̥tsnaṁ
 durbhikṣavyādhipīḍitam ||[1.23.1]
 
 [23.1]ikaṅ rājya yan kakehaniṅ śūdra, akveh vvaṅ manayākən deva iriya, tan pabrāhmaṇa ikaṅ rājya maṅkana, śīghra hilaṅ deniṅ lapā vyādhi bhaya kaḍatvanira.
 
  
dyad 24:  
   [24.1]maṅkana pva ya, maṅutusa ta sirāmivakṣaa*, vvaṅ vruh iṅ āgama, śīghra maṅucapa yan tinakvanan, saṅ makveh kavruhnira śruti veda, paḍaməlakəna vataṅan pāt, ikaṅ vetan *pamivakṣana, sakveh saṅ umuṅguh irika, sira ta paḍa umiṅət-iṅəta sarasaniṅ vyavahāra.
 
 
dyad 25:  
base text: 
 dharmāsanam adhiṣṭhāya
 saṁvītāṅgaḥ samāhitaḥ |
 praṇamya lokapālebhyaḥ
 kāryadarśanam ārabhet ||[1.25.1]
 
 [25.1]maṅkanānakəna sajiniṅ vataṅan, apuy riṅ payajñan, kumbha mesya bañu, halalaṅ, sarvavīja, maṇik curiga muṅgva riṅ səṇḍi. tumama pva saṅ prāgvivāka riṅ sabhā, mavəḍihana, asalimputa, maṅañjalia riṅ caturlokapāla, luməkasa ta sira maṅiṅət-iṅəta kāryanikaṅ mavyavahāra kalih.
 
  
dyad 26:  
base text: 
 arthānarthāv ubhau buddhvā
 dharmādharmau ca kevalau |
 varṇakrameṇa sarvāṇi
 paśyet kāryāṇi kāryiṇām ||[1.26.1]
 
 [26.1]kavruhananira taṅ ujar adon lavan tan padon, mvaṅ ikaṅ tuhu lavan adva, nahan ta kāryanikaṅ (ma)vyavahāra kalih, iniṅət-iṅətənira, tumutana kramaniṅ varṇanikaṅ (ma)vyavahāra.
 
 
dyad 27:  
base text: 
 bāhyair vibhāvayel liṅgair
 bhāvam antargataṁ nr̥ṇām |
 svaravarṇeṅgitākāraiś
 cakṣuṣā ceṣṭitena ca ||[1.27.1]
 
 [27.1]adharmabuddhinikaṅ (ma)vyavahāra, iṅətakənanya tuvi, kavruhana, de saṅ prāgvivāka, vāhyaliṅgaiḥ, makanimitta *paṅanumāna katon, śabdanya kasalahan, kavənəsan, eṅas tan asiga ri vəkasan, mulat muliṅā, salah alaṅə̄.
 
  
dyad 28:  
base text: 
 ākārair iṅgitair gatyā
 ceṣṭayā bhāṣitena ca |
 netravaktravikāraiś ca
 gr̥hyate ’ntargataṁ manaḥ ||[1.28.1]
 
 [28.1]takvan ikaṅ manah, alit pinakabuṅkahiṅ buddhi, yadyapi inət-ətakən ya denikaṅ avyavahāra, yan adharma, kavruhana ika de saṅ prāgvivāka, makanimitta vāhyaliṅga. ākāraiḥ, iṅgitaiḥ, lakunya, ulahnya, śabdanya, vikāraniṅ ulatnya, vənəsniṅ mukhanya.
 
  
colophon: iti dharmacarita.   
chapter 2: 
  
dyad 29:  
base text: 
 bāladāyādikaṁ rikthaṁ
 tāvad rājānupālayet |
 yāvat sa syāt samāvr̥tto
 yāvad vātītaśaiśavaḥ ||[2.29.1]
 
  [29.1]kunaṅ dravya kaliliraniṅ rare uvuh-uvuh, kəmitən kəkəsana saṅ prabhu, ikaṅ dravya, yan apa maṅkana, yāvat sa syāt samāvr̥tto, yan huvus maṅaji, yan tapvan vənaṅ rumakṣa dravyanya, kunaṅ yan huvus mulih sakiṅ gurunya, vənaṅ rumakṣa dravyanya, vehakəna ikaṅ dravya iriya.
 
 
dyad 30:  
base text: 
 vaśāputrāsu caivaṁ syād
 rakṣaṇaṁ niṣkulāsu ca |
 pativratāsu ca strīṣu
 vidhavāsv āturāsu ca ||[2.30.1]
 
 [30.1]strī valva-valvan mānak rare rakṣanən ika de saṅ prabhu, strī valu tan pabapebu, strī valu vyādhi, *makapaṅguhan satyanya riṅ jalunya, ika ta katiga rakṣanən de saṅ prabhu, sira aṅilaṅakəna yan hana vvaṅ avamāna iriya, mataṅnyan maṅkana, ikaṅ kasatyan haneriya, pāvak bhaṭāra dharma katvaṅananira, kunaṅ yan satya ikaṅ strī, hayva saṅ prabhu parabyāpāra irikā kabeh.
 
  
dyad 31:  
base text: 
 jīvantīnāṁ tu tāsāṁ ye
 tad dhareyuḥ svabāndhavāḥ |
 tāñ chiṣyāc cauradaṇḍena
 dhārmikaḥ pr̥thivīpatiḥ ||[2.31.1]
 
 [31.1]yapvan hana kadaṅnikaṅ strī valu satya səḍaṅnyan ahurip, umalapa dravyanya, daṇḍan ikaṅ aṅalap de saṅ prabhu, sadaṇḍaniṅ maliṅ daṇḍaanya.
 
 
colophon: iti strīsatyasaṅrakṣaṇa.   
chapter 3: 
  
dyad 32:  
base text: 
 pranaṣṭasvāmikaṁ rikthaṁ
 rājā tryabdaṁ nidhāpayet |
 arvāk tryabdād dharet svāmī
 pareṇa nr̥patir haret ||[3.32.1]
 
 [32.1]kunaṅ ikaṅ dravya tan hana saṅ madravya, kəkəsana de saṅ prabhu ikaṅ dravya maṅkana, tluṅ tahun lavasanya, yapvan təka ikaṅ madravya, aminta i sira, vehakəna ikaṅ dravya de saṅ prabhu, yapvan alivat sakeṅ tigaṅ tahun, alapən ikaṅ dravya de saṅ prabhu.
 
 
dyad 33:  
base text: 
 mamedam iti yo brūyāt
 so ’nuyojyo yathāvidhi |
 saṁvādya rūpasaṁkhyādīn
 svāmī tad dravyam arhati ||[3.33.1]
 
 [33.1]dravyaṅku iki liṅnya, saṅ maṅaku dravya, ika taṅ maṅkana, takvanana ya irikaṅ dravya inakunya, vruh pva ye rūpanya siṅgih ika dravyanya, vehakəna iriya.
 
 
dyad 34:  
base text: 
 avedayan pranaṣṭasya
 deśaṁ kālaṁ ca tattvataḥ |
 varṇaṁ rūpaṁ pramāṇaṁ ca
 tatsamaṁ daṇḍam arhati ||[3.34.1]
 
 [34.1]hana tan avruh ri kahilaṅaniṅ dravyanya, kālanya, nimittanya hilaṅ, varṇanya, rūpanya, kvehnya, kapva tika tan hana kinavruhanya, kevalya maṅaku dravya juga ya, ika ta vvaṅ maṅkana, yogya daṇḍan ika, samūlyanikaṅ dravya inakunya daṇḍaanya.
 
  
dyad 35:  
base text: 
 ādadītātha ṣaḍbhāgaṁ
 pranaṣṭādhigatān nr̥paḥ |
 daśamaṁ dvādaśaṁ vāpi
 satāṁ dharmam anusmaran ||[3.35.1]
 
 [35.1]kunaṅ yan təpət paṅakunya, vruh pve rūpanya, ikaṅ dravya inakunya, vehakəna ikaṅ dravya iriya, *aṅśanana *sapanəmaniṅ dravyanya de saṅ prabhu, *sapapuluhanya kunaṅ, *paṅaṅśanira, rumakṣa dharmanira saṅ prabhu yan maṅkana.
 
 
dyad 36:  
base text: 
 pranaṣṭādhigataṁ dravyaṁ
 tiṣṭhed yuktair adhiṣṭhitam |
 yāṁs tatra caurān gr̥hṇīyāt
 tān rājebhena ghātayet ||[3.36.1]
 
 [36.1]kunaṅ ikaṅ dravya, kinonakən saṅ prabhu kəkəsana deniṅ vadvā parcayanira, alapənya taya, mapa daṇḍanika de saṅ prabhu, yan maṅkana, sikəpən sabhākəna, corah ṅaranya, ambahakəna riṅ liman daṇḍaanya.
 
 
dyad 37:  
base text: 
 mamāyam iti yo brūyān
 nidhiṁ satyena mānavaḥ |
 tasyādadīta ṣaḍbhāgaṁ
 rājā dvādaśam eva vā ||[3.37.1]
 
 [37.1]kunaṅ ikaṅ dravya alavas pinəṇḍəm, dravyaṅku iki liṅnya, pan tuhu dravyanya, tan kinəmit saṅ prabhu ika, yadyapin maṅkana,  maṅkana de saṅ prabhu, sapanəmanikaṅ dravya, *sapararva-vəlasanya kunəṅ alapən anya.
 
  
dyad 38:  
base text: 
 anr̥taṁ tu vadan daṇḍyaḥ
 svavittasyāṁśam aṣṭamam |
 tasyaiva vā nidhānasya
 saṁkhyayālpīyasīṁ kalām ||[3.38.1]
 
 [38.1]kunaṅ yan mithya ya, daṇḍan, i savilaṅnikaṅ dravya, ləvihana ta sapavvalunya, ləvihana sapanəm-bəlasnya kunaṅ.
 
 
dyad 39:  
base text: 
 vidvāṁs tu brāhmaṇo dr̥ṣṭvā
 pūrvopanihitaṁ nidhim |
 aśeṣato ’py ādadīta
 sarvasyādhipatir hi saḥ ||[3.39.1]
 
 [39.1]kunaṅ saṅ brāhmaṇa, yan panəmva dravya pinəṇḍəm alavas, alapənira kabeh, tan aṅśanana de saṅ prabhu, mataṅnyan maṅkana, saṅ brāhmaṇa viśeṣan riṅ janma kabeh.
 
 
dyad 40:  
base text: 
 yaṁ tu paśyen nidhiṁ rājā
 purāṇaṁ nihitaṁ kṣitau |
 tasmād dvijebhyo dattvārdham
 ardhaṁ kośe praveśayet ||[3.40.1]
 
 [40.1]saṅ prabhu kunaṅ yan panəmva dravya pinəṇḍəm alavas, aveha sira satəṅahnikaṅ dravya tinəmu denira i saṅ brāhmaṇa, ikaṅ satəṅah alapənira.
 
 
dyad 41:  
base text: 
 nidhīnāṁ hi purāṇānāṁ
 dhātūnām eva ca kṣitau |
 ardhabhāg rakṣaṇād rājā
 bhūmer adhipatir hi saḥ ||[3.41.1]
 
 [41.1]mataṅyan maṅkana inalapnira sapanəmunikaṅ vvaṅ manəmu parva, kinarvanira lavan saṅ brāhmaṇa, phalanirān paṅrakṣaṅ rāt, apan svāminiṅ pr̥thivī tattvanira.
 
  
dyad 42:  
base text: 
 dātavyaṁ sarvavarṇebhyo
 rājñā caurair hr̥taṁ dhanam |
 rājā tad upayuñjānaś
 caurasyāpnoti kilbiṣam ||[3.42.1]
 
 [42.1]kunaṅ ikaṅ dravya kālap deniṅ maliṅ, vehakəna irikaṅ madravya, i salviranikaṅ madravya, yan kapaṅgiha de saṅ prabhu ikaṅ dravya, kunaṅ yan inalap de saṅ prabhu ikaṅ dravya, sapāpaniṅ maliṅ kapaṅguh denira.
 
 
dyad 43:  
base text: 
 jātijānapadān dharmān
 śreṇīdharmāṁś ca dharmavit |
 samīkṣya kuladharmāṁś ca
 svadharmaṁ pratipādayet ||[3.43.1]
 
 [43.1]ulah kinapagəhakən iṅ janma, mvaṅ kinapagəhakən iṅ thāni janapada, kinapagəhakən iṅ baṇyāga kunəṅ, kinapagəhakən iṅ kavatəkanya kunaṅ, ika ta kabeh kapagəhakəna de saṅ prabhu, yan ri svadharmanya, rumakṣa ri svadharmanira yan maṅkana.
 
 
dyad 44:  
base text: 
 svāni karmāṇi kurvāṇā
 dūre santo ’pi mānavāḥ |
 priyā bhavanti lokasya
 sve sve karmaṇy avasthitāḥ ||[3.44.1]
 
 [44.1]yadyapi adoh puṇḍuhnya ikaṅ vvaṅ sādhu, ginavayakənya juga svakarmanya, yatna juga ri kajanmanya, kapva ta ya, apagəh ri svadharmanya sovaṅ-sovaṅ, rakṣan ika de saṅ prabhu, tan hana varṇasaṅkaranikaṅ rāt.
 
  
dyad 45:  
base text: 
 notpādayet svayaṁ kāryaṁ
 rājā nāpy asya pūruṣaḥ |
 na ca prāpitam anyena
 grasetārthaṁ kathaṁ cana ||[3.45.1]
 
 [45.1]hayva saṅ prabhu prihavak yan paməgatakəna vyavahāra, prāgvivākanira maṅkanātah, tan prihavaka, tan paṅapa maṅaji yan tan paviveka, saṅka pisana tuvi.
 
 
dyad 46:  
base text: 
 yathā nayaty asr̥kpātair
 mr̥gasya mr̥gayuḥ padam |
 nayet tathānumānena
 dharmasya nr̥patiḥ padam ||[3.46.1]
 
 [46.1]kady aṅganikaṅ tuha buru, tumut ikaṅ buron kəna panah denya, titisniṅ rahnya paṅavruhanya riṅ paranya, maṅkanāta saṅ prabhu,  kavruhananira tādva-tuhunikaṅ       (ma)vyavahāra kālih, makanimitta *paṅanumāna vāhyaliṅgādi.
 
  
dyad :  
base text: 
 satyam arthaṁ ca saṁpaśyed
 ātmānam atha sākṣiṇaḥ |
 deśaṁ kālaṁ ca rūpaṁ ca
 vyavahāravidhau sthitaḥ ||[3..1]
 
 [.1]kavruhana saṅ prāgvivāka tuhuniṅ vyavahāra, buddhiniṅ mavyavahāra, sākṣinya, deśanya, kālanya, rūpanya, kapva kavruhananira, mapagəha ta sira, ri kavidhyaniṅ vyavahāra.
 
 
dyad 48:  
base text: 
 sadbhir ācaritaṁ yat syād
 dhārmikaiś ca dvijātibhiḥ |
 tad deśakulajātīnām
 aviruddhaṁ prakalpayet ||[3.48.1]
 
 [48.1]ikaṅ maryāda huvus ginavayakən saṅ paṇḍita, dhārmika brāhmaṇa, gavayakəna tan paviruddha ya lavan deśa-kula-jāti-mārga de saṅ prāgvivāka.
 
  
colophon: iti maryādacarita.   
chapter 4: 
  
dyad 49:  
base text: 
 adhamarṇārthasiddhyartham
 uttamarṇena coditaḥ |
 dāpayed dhanikasyārtham
 adhamarṇād vibhāvitam ||[4.49.1]
 
 [49.1]kunaṅ ikaṅ vvaṅ mahutaṅ, tagihən kədvakəna denikaṅ mapihutaṅ, śuddhānya hutaṅnya ri saṅ pradhana, prakāśakənanya tuvi, *huvusaniṅ hutaṅnya.
 
 
dyad 50:  
base text: 
 yair yair upāyair arthaṁ svaṁ
 prāpnuyād uttamarṇikaḥ |
 tair tair upāyaiḥ saṁgr̥hya
 dāpayed adhamarṇikam ||[4.50.1]
 
 [50.1]kunaṅ ikaṅ mapihutaṅ, upāyanya kapva kāraṇaniṅ pihutaṅnyan mijila, tan vehən maṅgəh atuṅgu, kāraṇanyan panahuranaṅ hutaṅnya.
 
 
dyad 51:  
base text: 
 dharmeṇa vyavahāreṇa
 chalenācaritena ca |
 prayuktaṁ sādhayed arthaṁ
 pañcamena balena ca ||[4.51.1]
 
 [51.1]tagihən(,) asih-asihən, konən manahura, kapiṅro(,) taṅtaṅən mavyavahāra, kapiṅtiga, adāna sisilihan, kapiṅpat, dānana tuṅgal, maṅkana upāyaniṁ sumādhya pihutaṅnya mijila, tan kavənaṅ pva ya ikaṅ mahutaṅ deniṅ upāya pat, lakvakəna ta kapiṅlimaniṅ upāya, valātkāran, irən huluna. 
 
  
dyad 52:  
base text: 
 yaḥ svayaṁ sādhayed artham
 uttamarṇo ’dhamarṇikāt |
 na sa rājñābhiyoktavyaḥ
 svakaṁ saṁsādhayan dhanam ||[4.52.1]
 
 [52.1]ikaṅ mapihutaṅ, sumādhya pihutaṅnya mijila, saṅkerikaṅ mahutaṅ, tatan uhutana de saṅ prabhu, apan tumagihakən māsnya ika, tunānyāya gatinya, kunaṅ ikaṅ ahutaṅ, ulih anyāya gatinya.
 
 
dyad 53:  
base text: 
 arthe ’pavyayamānaṁ tu
 karaṇena vibhāvitam |
 dāpayed dhanikasyārthaṁ
 daṇḍaleśaṁ ca śaktitaḥ ||[4.53.1]
 
 [53.1]kunaṅ ikaṅ *anaṅguh mamuhaka ri hutaṅnya, tan katon riṅ *pañji ikaṅ puhakakənanya, sahurənya ikaṅ hutaṅ sakesi riṅ pañji saṅ pradhana, daṇḍa ta ya mātra sakavənaṅnya.
 
 
dyad 54:  
base text: 
 r̥ṇe deye pratijñāte
 pañcakaṁ śatam arhati |
 apahnave tu dviguṇaṁ
 tan manor anuśāsanam ||[4.54.1]
 
  [54.1]ikaṅ hutaṅ sinamayakən(,) sahurən ya denikaṅ ahutaṅ,  ri təka samaya pva tan sinahuranya, yogya daṇḍan ikaṅ vvaṅ maṅkana, daṇḍa limaṅ paṇa, tumutana satus paṇa, ku, 1, mā, 5, yan samaṅkana hutaṅniṅ mithyanya, kunaṅ yan paṅas tan pasamayānahura liṅnya, katəpətan deniṅ sākṣi mvaṅ tulis, ləpihakəna ikaṅ pañca paṇa, ku, 2, riṅ satus *paṅḍaṇḍeriya, maṅkana śāsana bhaṭāra manu.
 
 interpolation : 
 [1]ya tapva ahutaṅ, pinet kinuṅkuṅ ta ya de pradhana, sajatyahirahiri, məməndət kunaṅ, tan ambava Utənaradi, lvaṅ pivakaṅ nadya niṣṭa,  pradhana tan sama ḍaṇḍa, ləbur pirak pradhana, təhər huculana kaṅ ahutaṅ.
  [2]salviriṅ niṣṭa tiniban hastacapala vākpāruṣya, tan katut  iṅ ubhaya, ləbur pirak kaṅ pradhana, bantən iṅ pitara, ṅa.
  [3]mvah jajaka, hinuṅgah iṅ rabiniṅ voṅ, makādy oraraṅaniṅ len, yathā pinisah voṅ jalir ṅaran, jajaka pinikṣeṅ lokika, kneṅ lokika: sipat, ya ta lvir, 40000, tuvi pinaten kavnaṅ, ndah tan kneṅ lokika:, sajatya nir sipat.
  [4]voṅ apadva sinambat, hana len, tinurunakna śinabda, de upatya, sakvehiṅ sinambat buron hatavan brana, tinampak rah de haburva vnaṅ.
  [5]kunəṅ pvekaṅ tan tinuron, ḍaṇḍa kaṅ sinambat vrat iṅ apadu.
      
dyad 55:  
base text: 
 apahnave ’dhamarṇasya
 dehīty uktasya saṁsadi |
 abhiyoktā diśed deśaṁ
 karaṇaṁ vānyad uddiśet ||[4.55.1]
 
 [55.1]kunaṅ yan paṅas tikaṅ ahutaṅ, tuduhakəna deśa kahanan yan pahutaṅ, pintonana pañji mvaṅ sākṣi.
 
 
dyad 56:  
base text: 
 yatra na syāt kr̥taṁ pattraṁ
 karaṇaṁ ca na vidyate |
 na copalambhaḥ pūrvoktas
 tatra daivī kriyā bhavet ||[4.56.1]
 
 [56.1]yan tan hana patranikaṅ *ananagih, sādhananiṅ *ananagih tan hanātah, tan hana putra *kalāntara, tan hanāmituturi, samāsatyaa juga ya, bhaṭāra kumavruhanādva-tuhunya.
 
 
dyad 57:  
base text: 
 adeśaṁ yaś ca diśati
 nirdiśyāpahnute ca yaḥ |
 yaś cādharottarān arthān
 vigītān nāvabudhyate ||[4.57.1]
 
 [57.1]hanāpihutaṅ tumuduh ikaṅ deśa, pisaniṅuna deśanikaṅ mahutaṅ, hana ta deśa tinuduh pūrvaka, vəkasan kinasnya, hana tan vruh ri kveh-kəḍikniṅ pihutaṅnya, mvaṅ tan vruh pakənaniṅ piraknyan *hinutaṅ.
 
  
dyad 58:  
base text: 
 apadiśyāpadeśyaṁ ca
 punar yas tv apadhāvati |
 samyak praṇihitaṁ cārthaṁ
 pr̥ṣṭaḥ san nābhinandati ||[4.58.1]
 
 [58.1]hanāpihutaṅ madalihan mariṅ deśa pisaniṅun parananya riṅ lāgi, hana luṅhā riṅ təkaniṅ maṅucapana, tinakvanan de saṅ prāgvivāka i sanmukhanya, mənəṅ tan sumahuri,
 
 
dyad 59:  
base text: 
 asaṁbhāṣye sākṣibhiś ca
 deśe saṁbhāṣate mithaḥ |
 nirucyamānaṁ praśnaṁ ca
 necched yaś cāpi niṣpatet ||[4.59.1]
 
 [59.1]hana ta luṅhā niṣkāraṇa, tumiṅgalakən paṅajinya, hana tatan hana kahyun yan huvus luməkas avyavahāra.
 
 
dyad 60:  
base text: 
 brūhīty uktaś ca na brūyād
 uktaṁ ca na vibhāvayet |
 na ca pūrvāparaṁ vidyāt
 tasmād arthāt sa hīyate ||[4.60.1]
 
 [60.1]liṅ saṅ prāgvivāka, huvus tinakvananmami, lavanta mavyavahāra, adya siṅgih karika ujarnya ri kita, mavaraha ta kita iri kami, maṅkana liṅ saṅ prāgvivāka, tatan sahur, hana tan eṅət ri ujarnya tambeyan, hana tatan vruh ri rumuhun kāri, ika ta maṅkana kabeh, ya tika sorakəna vicāranya.
 
  
dyad 61:  
base text: 
 jñātāraḥ santi mety uktvā
 diśety ukto diśen na yaḥ |
 dharmasthaḥ kāraṇair etair
 hīnaṁ tam iti nirdiśet ||[4.61.1]
 
 [61.1]jñātāraḥ santi mety uktvā, hana ta vvaṅ makveh sākṣinya, diśeti, kinon ta ya mijilakəna sākṣinya, na cet, tatan vijilakən ya, ika taṅ maṅkana, varahakəna yan sor pakṣanya, makanimitta salahniṅ kira-kiranya, dharma saṅ prāgvivāka yan maṅkana.
 
 
dyad 62:  
base text: 
 abhiyoktā na ced brūyād
 vadhyo daṇḍyaś ca dharmataḥ |
 na cet tripakṣāt prabrūyād
 dharmaṁ prati parājitaḥ ||[4.62.1]
 
 [62.1]hana vvaṅ managih-nagih, tinakvanan kāraṇaniṅ pihutaṅnya, tatan sumahur kapənət, sikəpən yogya daṇḍan ika, satinagihakənanya ləpihakəna. kunaṅ ikaṅ anagih tan paṅujarakəna, trisākṣi, ndya lvirnya, sākṣi, likhita, bhukti, yogya sorakəna vicāranya, de saṅ prāgvivāka.
 
 
dyad 63:  
base text: 
 yo yāvan nihnuvītārthaṁ
 mithyā yāvati vā vadet |
 tau nr̥peṇa hy adharmajñau
 dāpyau taddviguṇaṁ damam ||[4.63.1]
 
  [63.1]hana vvaṅ aṅas yan pahutaṅ, hana vvaṅ managih riṅ tan pahutaṅ, ikaṅ aṅas yan pahutaṅ, (mvaṅ managih riṅ tan pahutaṅ,) adharma ṅaranya, vruh yan salah ulahnya, aṅas yan pahutaṅ, mvaṅ tan tuhv apihutaṅ, ikaṅ vvaṅ maṅkana, yogya daṇḍan kalih, savilaṅikaṅ hutaṅ inaṅasnya ləpihakəna, ya daṇḍanikaṅ aṅas   hutaṅnya    , *pandaṇḍeriya satinagihakən ləpihakəna, daṇḍanikaṅ anagih riṅ tan pahutaṅ.
  
 
dyad 64:  
base text: 
 pr̥ṣṭo ’pavyayamānas tu
 kr̥tāvastho dhanaiṣiṇā |
 tryavaraiḥ sākṣibhir bhāvyo
 nr̥pabrāhmaṇasaṁnidhau ||[4.64.1]
 
 [64.1]kunaṅ  yan tinagih ikaṅ ahutaṅ   , apuhaka pva  ya pintonakəna i saṅ brāhmaṇa, sākṣyakəna ri rva tlu.
 
 
dyad 65:  
base text: 
 yādr̥śā dhanibhiḥ kāryā
 vyavahāreṣu sākṣiṇaḥ |
 tādr̥śān saṁpravakṣyāmi
 yathā vācyam r̥taṁ ca taiḥ ||[4.65.1]
 
 [65.1]sakvehnikaṅ sākṣi, hinanākəniṅ pradhana riṅ vyavahāra, salviriṅ ujar tuhu varahakəna riṅ sākṣi, varahakənaṅkv i dlāha, maṅkana liṅnikaṅ pradhana.
 
 
colophon: iti r̥ṇacarita.    
chapter 5: 
  
dyad 66:  
base text: 
 gr̥hiṇaḥ putriṇo maulāḥ
 kṣatraviṭśūdrayonayaḥ |
 arthyuktāḥ sākṣyam arhanti
 na ye ke cid anāpadi ||[5.66.1]
 
 [66.1]kunaṅ lviranikaṅ sākṣi, vvaṅ magr̥ha, vvaṅ akveh anaknya, maulāḥ apagəh riṅ tani, kṣatriya janma, vaiśya, śūdrayoni, ika ta kabeh yogya sākṣya i tatkālaniṅ āpadgata.
 
  
dyad 67:  
base text: 
 āptāḥ sarveṣu varṇeṣu
 kāryāḥ kāryeṣu sākṣiṇaḥ |
 sarvadharmavido ’lubdhā
 viparītāṁs tu varjayet ||[5.67.1]
 
 [67.1]saṅ vihikana riṅ caturvarṇa, vihikan iṅ ulah dharma, *makapaṅguhana tan lobha, gavayakəna sākṣi riṅ vyavahāra, kunaṅ yan balik riṅ polahnya, tiṅgalakəna tan sākṣya ika.
 
 
dyad 68:  
base text: 
 nārthasaṁbandhino nāptā
 na sahāyā na vairiṇaḥ |
 na dr̥ṣṭadoṣāḥ kartavyā
 na vyādhyārtā na dūṣitāḥ ||[5.68.1]
 
 [68.1]vvaṅ kapihutaṅan, mamihutaṅi kunaṅ, vvaṅ apuṅguṅ, rovaṅnya riṅ sarvakārya, vvaṅ mūlātukar,  rovaṅnya cacadan, vvaṅ griṅan, vvaṅ hinalan sapolahnya, ika ta kabeh tan yogya sākṣya.
 
 
dyad 69:  
base text: 
 na sākṣī nr̥patiḥ kāryo
 na kārukakuśīlavau |
 na śrotriyo na liṅgastho
 na saṅgebhyo vinirgataḥ ||[5.69.1]
 
 [69.1]saṅ prabhu tuvi, uṇḍahagi, menmen, brāhmaṇa vedapāraga, viku, viku niṣparigraha.
 
  
dyad 70:  
base text: 
 nādhyadhīno na vaktavyo
 na dasyur na vikarmakr̥t |
 na vr̥ddho na śiśur naiko
 nāntyo na vikalendriyaḥ ||[5.70.1]
 
 [70.1]vvaṅ lanāṅuṅguh-uṅguh, vvaṅ inucap iṅ hala, maliṅ prakāśa, amaṇḍagiṇa, atuha (dahat, rare) dahat, tuṅga-tuṅgal, caṇḍāla, vuta, tuli, ika ta kabeh tan yogya sākṣya.
 
 
dyad 71:  
base text: 
 nārto na matto nonmatto
 na kṣuttr̥ṣṇopapīḍitaḥ |
 na śramārto na kāmārto
 na kruddho nāpi taskaraḥ ||[5.71.1]
 
 [71.1]vvaṅ səḍaṅ alara, vvaṅ səḍaṅ avuru, buddhinyāvərə̄ kunaṅ, edan, tan panəmu paṅanənya, alara deniṅ ṅelnya, alara deniṅ rāganya, vvaṅ bvat pəṅiṅan, tan akukuh śabdanya, ika ta kabeh muvah tan yogya sākṣya.
 
  
dyad 72:  
base text: 
 strīṇāṁ sākṣyaṁ striyaḥ kuryur
 dvijānāṁ sadr̥śā dvijāḥ |
 śūdrāś ca santaḥ śūdrāṇām
 antyānām antyayonayaḥ ||[5.72.1]
 
  [72.1]kunaṅ yan strī ikaṅ mavyavahāra, strī sākṣinya, yan dvija mavyavahāra, dvija sākṣinira,  yan śūdra mavyavahāra, śūdra sākṣinya, yan caṇḍāla mavyavahāra, caṇḍāla sākṣinya.
  
 
dyad 73:  
base text: 
 anubhāvī tu yaḥ kaś cit
 kuryāt sākṣyaṁ vivādinām |
 antarveśmany araṇye vā
 śarīrasyaiva cātyaye ||[5.73.1]
 
 [73.1]salviranikaṅ vvaṅ, yan enak vruhnya riṅ yogya, ya ika yogya sākṣya, i səḍaṅ iṅ meh matya iṅ jro umah, iṅ alas kunaṅ.
 
 
dyad 74:  
base text: 
 striyāpy asaṁbhave kāryaṁ
 bālena sthavireṇa vā |
 śiṣyeṇa bandhunā vāpi
 dāsena bhr̥takena vā ||[5.74.1]
 
 [74.1]kunaṅ ikaṅ strī bālena, rare dahat, atuha dahat, pinakānak riṅ dharma, kadaṅ varga, hulun-hulun, upah-upahan, ika ta kabeh yogya sākṣi ri tatkālaniṅ āpadgatakāla.
 
  
dyad 75:  
base text: 
 bālavr̥ddhāturāṇāṁ tu
 sākṣyeṣu vadatāṁ mr̥ṣā |
 jānīyād asthirāṁ vācam
 utsiktamanasāṁ tathā ||[5.75.1]
 
 [75.1]kunaṅ yan rare lavan atuha, vvaṅ glāna prihati, kavruhana mithya ujarnya ri səḍaṅnya pinakasākṣi, de saṅ prāgvivāka, vvaṅ tan apagəh ujarnya, puru-puru tuturnya.
 
 
dyad 76:  
base text: 
 sāhaseṣu ca sarveṣu
 steyasaṁgrahaṇeṣu ca |
 vāgdaṇḍayoś ca pāruṣye
 na parīkṣeta sākṣiṇaḥ ||[5.76.1]
 
 [76.1]kunaṅ ikaṅ coracarita, strīsaṅgrahacarita, vākpāruṣyacarita, tan pilihən sākṣya ika kabeh.
 
 
dyad 77:  
base text: 
 bahutvaṁ parigr̥hṇīyāt
 sākṣidvaidhe narādhipaḥ |
 sameṣu tu guṇotkr̥ṣṭān
 guṇidvaidhe dvijottamān ||[5.77.1]
 
 [77.1]i səḍaṅnyan paḍa asākṣi ikaṅ mavyavahāra kalih, asiṅ akveh sākṣinya pituhun, de saṅ prāgvivāka, mapa yan paḍa kvehniṅ sākṣinya, asiṅ ləvih guṇaniṅ sākṣinya pituhun, mapa yan paḍa guṇaniṅ sākṣinya, asiṅ sujanmaniṅ sākṣinya pituhun saṅ prāgvivāka.
 
  
dyad 78:  
base text: 
 samakṣadarśanāt sākṣyaṁ
 śravaṇāc caiva sidhyati |
 tatra satyaṁ bruvan sākṣī
 dharmārthābhyāṁ na hīyate ||[5.78.1]
 
 [78.1]ikaṅ mulat matanya marə̄, ya ika yogya sākṣya,  enak denyāṅrəṅə̄ prakāśa kunaṅ, mojar pva ya satya satyavacana riṅ sabhā, apagəh riṅ dharmārtha, yogya ika makasākṣya, de saṅ prāgvivāka.
 
 
dyad 79:  
base text: 
 sākṣī dr̥ṣṭaśrutād anyad
 vibruvann āryasaṁsadi |
 avāṅ narakam evaiti
 pretya svargāc ca hīyate ||[5.79.1]
 
 [79.1]hana sākṣi majarakən tan sakaton, tan sakarəṅə̄ denya, ya tika maṅguh avāṅ naraka  ri patinya, sinuṅsaṅ kramanya, kinəleṅ kavah, tinurunakən sakeṅ svarganya deniṅ devata kabeh.
 
  
dyad 80:  
base text: 
 yatrānibaddho ’pīkṣeta
 śr̥ṇuyād vāpi kiṁ cana |
 pr̥ṣṭas tatrāpi tad brūyād
 yathādr̥ṣṭaṁ yathāśrutam ||[5.80.1]
 
 [80.1]hana tatan tinulisakən ikaṅ sākṣi, tuhun vruha ta ya irikaṅ cinarita, byakta denyāṅrəṅə̄ kunaṅ, takvanana irikaṅ cinarita, de saṅ prāgvivāka, majara ya irikaṅ sakaton sakarəṅə̄ denya ṅūni.
 
 
dyad 81:  
base text: 
 eko ’lubdhas tu sākṣī syād
 bahvyaḥ śucyo ’pi na striyaḥ |
 strībuddher asthiratvāt tu
 doṣaiś cānye ’pi ye vr̥tāḥ ||[5.81.1]
 
  [81.1]ikaṅ vvaṅ tuṅgal tan lobhaa tuvi, tan yogya makasākṣya, akveha, sādhua tuvi, yan strī-strī, tan yogya makasākṣya, mataṅnyan maṅkana, tan atəguh buddhinya, svabhāvaniṅ strī-strī maṅkana, ikaṅ sākṣi len sake strī-strī pva ya ta, sambaddha pinakādinya, akveh ta halanya.
 
 
dyad 82:  
base text: 
 svabhāvenaiva yad brūyus
 tad grāhyaṁ vyāvahārikam |
 ato yad anyad vibrūyur
 dharmārthaṁ tad apārthakam ||[5.82.1]
 
  
base text: 
 sabhāntaḥ sākṣiṇaḥ prāptān
 arthipratyarthisaṁnidhau |
 prāḍvivāko ’nuyuñjīta
 vidhinānena sāntvayan ||[5.82.1]
 
 [82.1]matakvana saṅ prāgvivāka ri sākṣi hana saṅ mavyavahāra kalih riṅ sabhā, ujaranira ika riṅ sākṣi, *makasādhanaa pājarnikaṅ mavyavahāra kalih i sira.
 
 
dyad 83:  
base text: 
 yad dvayor anayor vittha
 kārye 'smiṁś ceṣṭitaṁ mithaḥ |
 tad brūta sarvaṁ satyena
 yuṣmākaṁ hy atra sākṣitā ||[5.83.1]
 
 [83.1]ulahnya dva-tuhu ika irikaṅ vicāranya kalih, kita rakva kumavruhi ri ya, varahakənanta  pratuhunta kabeh ri mami, kita rakva mulahakəna pinakasākṣi, riṅ mavyavahāra kalih.
  
 
dyad 84:  
base text: 
 satyaṁ sākṣye bruvan sākṣī
 lokān prāpnoti puṣkalān |
 iha cānuttamāṁ kīrtiṁ
 vāg eṣā brahmapūjitā ||[5.84.1]
 
 [84.1]sākṣi pva kita, satya kita mapājara, kapaṅgih ta ikaṅ svarga uttama denta, ika yan satya vacananta, inastuti kita de bhaṭāra brahmā.
 
 
dyad 85:  
base text: 
 sākṣye ’nr̥taṁ vadan pāśair
 badhyate vāruṇair bhr̥śam |
 vivaśaḥ śatam ājātīs
 tasmāt sākṣye vaded r̥tam ||[5.85.1]
 
 [85.1]hana pva sākṣy anr̥ta, inapusan deniṅ pāśa bhaṭāra baruṇa, tan vənaṅ molah makahīṅan pañjanmanya piṅsatus, maṅkana pva pāpanya, mataṅnyan satyaa ta denta mājar i səḍaṅnya pinakasākṣi.
 
 
dyad 86:  
base text: 
 satyena pūyate sākṣī
 dharmaḥ satyena vardhate |
 tasmāt satyaṁ hi vaktavyaṁ
 sarvavarṇeṣu sākṣibhiḥ ||[5.86.1]
 
 [86.1]ikaṅ sākṣi, pinavitran deniṅ kasatyanya, ulah yukti vr̥ddhi deniṅ kasatyanya, mataṅyan ujarakəna ta satyaa, deniṅ sākṣiniṅ mavyavahāra, ikaṅ sarvavarṇa i səḍaṅnyan pavyavahāra.
 
  
dyad 87:   
base text: 
 ātmaiva hy ātmanaḥ sākṣī
 gatir ātmā tathātmanaḥ |
 māvamaṁsthāḥ svam ātmānaṁ
 nr̥ṇāṁ sākṣiṇam uttamam ||[5.87.1]
 
  
base text: 
 ekam evādvitīyaṁ tat
 yat satyenāvabudhyate |
   satyaṁ svargasya sopānaṁ
 pārāvārasya naur iva ||[5.87.1]
 
 [87.1]tan pakarva pva †saṅ kasatyan† vruh ikaṅ loka, inaran ikaṅ satyena, apan kasatya-vacananya aṇḍa mariṅ svarga, kadi parahuniṅ vvaṅ mahyun məntasa.
 
 
dyad 88:  
base text: 
 nāsti satyāt paro dharmo
 nānr̥tāt pātakaṁ param |
 sthitiś ca loke dharmaś ca
 tasmāt satyaṁ viśiṣyate ||[5.88.1]
 
 [88.1]apan tan hana dharma lena sakeṅ kasatyan, iya dharma, iya satya, tan hana pāpa lena sakeṅ adva, iya pāpa, iya adva, saṅhāra ṅaranika kalih, mataṅyan ta pagəh ikaṅ loka, dharma hetunika, havya iṅilaṅakən saṅ hyaṅ dharma de saṅ mahyun məntasa.
 
  
dyad 89:  
base text: 
 manyante vai pāpakr̥to
 na kaś cit paśyatīti naḥ |
 tāṁś ca devāḥ prapaśyanti
 svaś caivāntarapūruṣaḥ ||[5.89.1]
 
 [89.1]ikaṅ vvaṅ magave hala, vruh pva yan hala gavenya, tan hana kumavruhi ry aku, maṅkana kaharəpnya madva, valiṅnya tan hana mulat iriya, tan vruh pva yan saṅ hyaṅ ātma haneriya, kumavruhi sapolahnya, mataṅyan takvan  ikaṅ ulah salah vəkasan de saṅ prāgvivāka, yadyapi vinuni.
 
 
dyad 90:  [90.1]hana saṅ hyaṅ tiga vəlas, kumavruhīriya, ndya lvirnira:
 [90.2]
base text: 

  [90.3] dyauḥ, ākāśa, bhūmiḥ, ləmah, āpaḥ, vvay, hr̥dayam, ātma, candraḥ, vulan, arkaḥ, āditya, agniḥ, apuy, yamaḥ, mr̥tyu, anilaḥ, aṅin, rātriḥ, vəṅi, dvisandhye, esuk sore, makādi saṅ hyaṅ dharma, sira kumavruhi sapolahniṅ sarvajanma ika kabeh, mvaṅ pāpanikaṅ vvaṅ yan adva makasākṣya kunaṅ, kadi tiṅkahniṅ taliṅaniṅ ləmbu polahnya kāpusan deniṅ pāśa saṅ hyaṅ baruṇa, sevu kvehnya, paḍomilət ry avaknya, maṅkana pāpanikaṅ vvaṅ yan adva.
 
  
dyad 91:  
base text: 
 satyaṁ sākṣye bruvan sākṣī
 lokān prāpnoti puṣkalān |[5.91.1]
  
 [91.1]kunaṅ yan satya kita, sakaton sakarəṅə̄ denta, tuhv ata, śīghra ujarakənanta, kapaṅguh ikaṅ svarga denta, mvaṅ kamokṣan, pasaṅgrahan, maṅkana liṅ saṅ prāgvivāka riṅ sākṣi.
 
 
dyad 92:  
base text: 
 yasya dr̥śyeta saptāhād
 uktavākyasya sākṣiṇaḥ |
 rogo ’gnir jñātimaraṇam
 r̥ṇaṁ dāpyo damaṁ ca saḥ ||[5.92.1]
 
 [92.1]inujaran pvekaṅ sākṣi maṅkana de saṅ prāgvivāka, vulatananira ta ya pituṅ vai lavasanya, katəkan pva ikaṅ sākṣi lara, katunvan umahnya kunaṅ, ikaṅ hutaṅ sinaṅguhnya tuhu, pan daṇḍa ikaṅ sākṣi.
 
  
dyad 93:  
base text: 
 tripakṣād abruvan sākṣyam
 r̥ṇādiṣu naro ’gadaḥ |
 tad r̥ṇaṁ prāpnuyāt sarvaṁ
 daśabandhaṁ ca sarvataḥ ||[5.93.1]
 
 [93.1]ikaṅ vvaṅ tan pahutaṅ, səḍaṅnyan pinakasākṣi riṅ r̥ṇacaritādi, tan paṅujarakən ekadeśaniṅ tripakṣa, likhita, sākṣi, bhukti, sakvehnikaṅ hutaṅ sinaṅguh sinākṣyanya, kinon tagihakəna saṅ pradhana, irikaṅ sinaṅguhnyāhutaṅ, i kavijilanikaṅ sākṣi maṅkana, ya daṇḍanya, vuvuhana sapasapuluhanya ikaṅ hutaṅ.
 
 
dyad 94:  
base text: 
 asākṣikeṣu tv artheṣu
 mitho vivadamānayoḥ |
 avindaṁs tattvataḥ satyaṁ
 śapathenāpi lambhayet ||[5.94.1]
 
 [94.1]ikaṅ avyavahāra kalih, tan hana kumavruhi vicāranya, tātan vruh saṅ prāgvivāka ri hutaṅnya, konən asatyaa ikaṅ avyavahāra kalih, asiṅ vikāra sorakəna pakṣanya.
 
  
dyad 95:  
base text: 
 maharṣibhiś ca devaiś ca
 kāryārthaṁ śapathāḥ kr̥tāḥ |
 vasiṣṭhaś cāpi śapathaṁ
 śepe paijavane nr̥pe ||[5.95.1]
 
 [95.1]ikaṅ śapatha ginavayakən de mahār̥ṣi, deniṅ deva muvah, makadon kapəgataniṅ vyavahāra, bhagavān vasiṣṭha muvah makon maśapathaa rāja paijavana.
 

dyad 96:  
base text: 
 na vr̥thā śapathaṁ kuryāt
 svalpe ’py arthe naro budhaḥ |
 vr̥thā hi śapathaṁ kurvan
 pretya ceha ca naśyati ||[5.96.1]
 
 [96.1]ikaṅ vvaṅ dinalih aṅalap vastu bari-bari, ndan tuhu yāṅalap, nda liṅnya, tan daṇḍan tan palakvana *həlyan denikaṅ andalih, deniṅ hyunya səṅguhən sādhu sadākāla, maśapatha ta ya, kadi tuhva śapathāṅku, apan bari-bari ikaṅ śinapathakənku liṅnya, tan vruh yan ləvih hala tika tinəmunya, sakeṅ kavədinya, hayva ta maṅkana, apan ikaṅ vvaṅ adva maśapatha, hilaṅ maṅke, hilaṅ dlāhan, maṅkana liṅ saṅ hyaṅ āgama.
  
 
dyad 97:  
base text: 
 kāminīṣu vivāheṣu
 gavāṁ bhakṣye tathendhane |
 brāhmaṇābhyupapattau ca
 śapathe nāsti pātakam ||[5.97.1]
 
 [97.1]ri səḍaṅniṅ strīvicāra, dukut hārakaniṅ ləmbu, samidhaniṅ mayajña, katuluṅaniṅ saṅ brāhmaṇa, tan hana pāpaniṅ maśapatha maṅkana.
 
 
dyad 98:  
base text: 
 satyena śāpayed vipraṁ
 kṣatriyaṁ vāhanāyudhaiḥ |
 gobījakāñcanair vaiśyaṁ
 śūdraṁ sarvais tu pātakaiḥ ||[5.98.1]
 
 [98.1]kunaṅ deniṅ anapathaniṅ sākṣi, kasatyanta hilaṅa, yan tan satya kita, liṅ saṅ prāgvivāka, manapathani sākṣi brāhmana, vāhananta, sañjatanta hilaṅa yan tan satya kita, liṅ saṅ prāgvivākān panapathani sākṣi kṣatriya. vənaṅ-vənaṅta hilaṅa, masta hilaṅa, yan tan satya kita, liṅanirān panapathani sākṣi vaiśya. sakvehniṅ pāpa kabhuktia denta, yen tan satya kita, liṅanira riṅ sākṣi śūdra.
 
  
dyad 99:  
base text: 
 agniṁ vā hārayed enam
 apsu cainaṁ nimajjayet |
 putradārasya vāpy enaṁ
 śirāṁsi sparśayet pr̥thak ||[5.99.1]
 
 [99.1]kunaṅ yan dadi sākṣi ikaṅ śūdra, konən aṅgaməlanāpuy, de saṅ prāgvivāka, konən asiləma riṅ vvay ajro kunaṅ, təṇḍasny anaknikaṅ śūdra, usapən satuṅgal de saṅ prāgvivāka.
 
 
dyad 100:  
base text: 
 yam iddho na dahaty agnir
 āpo nonmajjayanti ca |
 na cārtim r̥cchati kṣipraṁ
 sa jñeyaḥ śapathe śuciḥ ||[5.100.1]
 
 [100.1]tan vikāra deniṅ agni, tatan kasiləm deniṅ vvai, tatan hana lara tinəmunya, kavruhana satya vacananikaṅ sākṣi de saṅ prāgvivāka, yeka śuci ri śapatha ṅaranya.
 
  
dyad 101:  
base text: 
 vatsasya hy abhiśastasya
 purā bhrātrā yavīyasā |
 nāgnir dadāha romāpi
 satyena jagataḥ spaśaḥ ||[5.101.1]
 
 [101.1]hana mahārāja vatsa ṅaranira riṅ usāna, kinon aśapathaa tumuruneṅ apuy murub, deniṅ arinira, rambutira tuvi tan gəsəṅa deniṅ satyanira.
 
  
dyad 102:  
base text: 
 yasmin yasmin vivāde tu
 kauṭasākṣyaṁ kr̥taṁ bhavet |
 tat tat kāryaṁ nivarteta
 kr̥taṁ cāpy akr̥taṁ bhavet ||[5.102.1]
 
 [102.1]ikaṅ vicāra r̥ṇādi,  yan kūṭa sākṣinya, *asākṣita yan *sinatyan tuvi, sorakəna vicāranya de saṅ prāgvivāka, yadyapi tuhu sapuhaka, asuṅa kalāntara, tan yogya ika sorakəna pakṣanya, mutahakəna pinaṅanya ta pva ya, *ananagih tan papihutaṅ gatinya.
 
  
dyad 103:  
base text: 
 lobhān mohād bhayān maitrāt
 kāmāt krodhāt tathaiva ca |
 ajñānād bālabhāvāc ca
sākṣyaṁ vitatham ucyate ||[5.103.1]
 
 [103.1]hana ta pva sākṣi tan satya, makahetu lobhanya, mūrkhanya, vədinya, pamitranya, hyunya, gələṅnya, puṅguṅnya, rarenya, yeka sākṣi vitatha ṅaranya, liṅ saṅ hyaṅ āgama.
 
 
dyad 104:  
base text: 
 eṣām anyatame sthāne
 yaḥ sākṣyam anr̥taṁ vadet |
 tasya daṇḍaviśeṣāṁs tu
 pravakṣyāmy anupūrvaśaḥ ||[5.104.1]
 
 [104.1]ikaṅ vvaṅ tan satya ri səḍaṅnya pinakasākṣi, riṅ {r̥ṇacaritādi,} lobha pinakādinya, yogya ḍaṇḍa ika, *paṅlelenaniṅ ḍaṇḍanya, yekājarakənaṅkva yathākrama.
 
 
dyad 105:  
base text: 
 lobhāt sahasraṁ daṇḍyas tu
 mohāt pūrvaṁ tu sāhasam |
 bhayād dvau madhyamau daṇḍau
 maitrāt pūrvaṁ caturguṇam ||[5.105.1]
 
  [105.1]kunaṅ yan lobha kāraṇanyādva, səḍaṅnyan pinakasākṣi, sevu paṇa ḍaṇḍanya, ma, su, 3, mā, 2. kunaṅ yan moha hetunyan adva, pūrvasāhasa panḍaṇḍeriya, ma, su, 3, mā, 2, təkanya.
 
 
dyad 106:  
base text: 
 kāmād daśaguṇaṁ pūrvaṁ
 krodhāt tu triguṇaṁ param |
 ajñānād dve śate pūrṇe
 bāliśyāc chatam eva tu ||[5.106.1]
 
  [106.1]kunaṅ yan *strī-kahyunya (hetunya) adva, daśaguṇakəna ikaṅ pūrvasāhasa, ma, su, 7, mā, 1,təkanya. kunaṅ yan krodha hetunya adva, ḍaṇḍa, ma, su, 4, mā, 11. kunaṅ yan puṅguṅnya hetunya adva, rvaṅ atus paṇa panḍaṇḍeriya, mā, 10, təkanya. kunaṅ yan *milu-kelu hetunya adva, satus paṇa panḍaṇḍeriya, mā, 5, təkanya.
 
 
dyad 107:  
base text: 
 etān āhuḥ kauṭasākṣye
 proktān daṇḍān manīṣibhiḥ |
 dharmasyāvyabhicārārtham
 adharmaniyamāya ca ||[5.107.1]
 
 [107.1]ḍaṇḍaniṅ kūṭasākṣi sampun vinarahakən prabhedanya, laṅgəṅa saṅ hyaṅ dharma donya, mvaṅ tan hanaaniṅ umulahakən adharma.
 
 
dyad 108:  
base text: 
 kauṭasākṣyaṁ tu kurvāṇāṁs
 trīn varṇān dhārmiko nr̥paḥ |
 pravāsayed daṇḍayitvā
 brāhmaṇaṁ tu vivāsayet ||[5.108.1]
 
 [108.1]ikaṅ kṣatriya, veśya, śūdra, gumavayakəna kūṭasākṣi, səḍaṅnya pinakasākṣiniṅ avyavahāra, ḍaṇḍan yathāparādha ya, ri huvusnya dohakəna ya, kunaṅ brāhmaṇān kūṭasākṣi, tan ḍaṇḍan, dohakəna juga sira, dhārmika saṅ prabhu yan maṅkana deniran ḍaṇḍa.
 
 
colophon: iti sākṣicarita.    
chapter 6: 
  
dyad 109:  
base text: 
 daśa sthānāni daṇḍasya
 manuḥ svāyaṁbhuvo ’bravīt |
 triṣu varṇeṣu tāni syur
 akṣato brāhmaṇo vrajet ||[6.109.1]
 
 [109.1]bhaṭāra svāyambhuva manu, mavarah sira sthānaniṅ ḍaṇḍa riṅ trivarṇa, sapuluh kvehnya, kunaṅ liṅira riṅ brāhmaṇa, tan hana pakənanikaṅ brāhmaṇa, iṅgata juga.
 
 
dyad 110:  
base text: 
 upastham udaraṁ jihvā
 hastau pādau ca pañcamam |
 cakṣur nāsā ca karṇau ca
 dhanaṁ dehas tathaiva ca ||[6.110.1]
 
 [110.1]lvirnya, upastha, vətəṅ, ilat, taṅan, suku, mata, taliṅa, iruṅ, pāyu, avak, nahan sthānaniṅ (ḍaṇḍa riṅ trivarṇa,) sapuluh kvehnya.
 
  
dyad 111:  
base text: 
 anubandhaṁ parijñāya
 deśakālau ca tattvataḥ |
 sārāparādho cālokya
 daṇḍaṁ daṇḍyeṣu pātayet ||[6.111.1]
 
 [111.1]paganti-gantiniṅ sahurniṅ mavyavahāra kalih, kavruhana de saṅ prāgvivāka, deśanya, kālanya, maṅkanātah, ujarnya adon kavruhana ta denira, tibākəna ta ḍaṇḍa irikaṅ yogya ḍaṇḍan.
 
 
dyad 112:  
base text: 
 adharmadaṇḍanaṁ loke
 yaśoghnaṁ kīrtināśanam |
 asvargyaṁ ca paratrāpi
 tasmāt tat parivarjayet ||[6.112.1]
 
 [112.1]kunaṅ yan tan patut yukti denira saṅ prabhu mandaṇḍa, hala sira, hilaṅ yoganira, hilaṅ puṇyanira, hilaṅ svarganira, mataṅnyan hilaṅakənanira taṅ andaṇḍa tan yukti.
 
 
dyad 113:  
base text: 
 adaṇḍyān daṇḍayan rājā
 daṇḍyāṁś caivāpy adaṇḍayan |
 ayaśo mahad āpnoti
 narakaṁ caiva gacchati ||[6.113.1]
 
 [113.1]yan panḍaṇḍa saṅ prabhu irikaṅ tan yogya ḍaṇḍan,  yan tan panḍaṇḍa sira irikaṅ yogya  ḍaṇḍa saṅ prabhu, amaṅgih duryaśa sira, amaṅgih pāpa     naraka sira.
 
  
dyad 114:  
base text: 
 vāgdaṇḍaṁ prathamaṁ kuryād
 dhigdaṇḍaṁ tadanantaram |
 tr̥tīyaṁ dhanadaṇḍaṁ tu
 vadhadaṇḍam ataḥ param ||[6.114.1]
 
 [114.1]ujar ahala gavayakəna ḍaṇḍa de saṅ prabhu rumuhun, kapiṅrvanya, ujar kelik-elik, kapiṅtiganya, ḍaṇḍa dhana, kapiṅpatnya, ḍaṇḍa pati. 
 
 
dyad 115:  
base text: 
 vadhenāpi yadā tv etān
 nigrahītuṁ na śaknuyāt |
 tadaiṣu sarvam apy etat
 prayuñjīta catuṣṭayam ||[6.115.1]
 
 [115.1]yadyapi vənaṅ anibākəna ḍaṇḍa saṅ prabhu, hayva vavaṅ dahat, ya ta kramaniṅ ḍaṇḍa tibākənanira, irikaṅ yogya ḍaṇḍan.
  
 
dyad 116:  
base text: 
 lokasaṁvyavahārārthaṁ
 yāḥ saṁjñāḥ prathitā bhuvi |
 tāmrarūpyasuvarṇānāṁ
 tāḥ pravakṣyāmy aśeṣataḥ ||[6.116.1]
 
 [116.1]ṅaranikaṅ pirak, tāmra, mās, yan patəmahan saga, kupaṅ, māṣa, tahil, varahakəna riṅ loka, makadon kavruhanya, ya tikājarakənaṅkva kabeh.
 
 
dyad 117:  
base text: 
 jālāntaragate bhānau
 yat sūkṣmaṁ dr̥śyate rajaḥ |
 prathamaṁ tat pramāṇānāṁ
 trasareṇuṁ pracakṣate ||[6.117.1]
 
  
base text: 
 trasareṇavo ’ṣṭau vijñeyā
 likṣaikā parimāṇataḥ |
 tā rājasarṣapas tisras
 te trayo gaurasarṣapaḥ ||[6.117.1]
 
 [117.1]ikaṅ vvalu trasareṇu, ṅa, ləbū katon səḍəṅiṅ raviteja sumənə̄ riṅ tavaṅ, yeka salikṣā ṅaranya, tigaṅ likṣā, sasavi putih ṅaranya, tigaṅ sasavi putih, sasavi kuniṅ ṅaranya.
 
 
dyad 118:  
base text: 
 sarṣapāḥ ṣaḍ yavo madhyas
 triyavaṁ tv eva kr̥ṣṇalam |
 pañcakr̥ṣṇalako māṣas
 te suvarṇas tu ṣoḍaśa ||[6.118.1]
 
 [118.1]nəm sasavi kuniṅ, təṅah yava ṅaranya, tigaṅ yava, sakr̥ṣṇalam ṅaranya, limaṅ kr̥ṣṇalam, samāṣa ṅaranya, nəm bəlas māṣa, satahil kuna ṅaranya, mā, 4, yan iṅ pirak.
 
 
dyad 119:  
base text: 
 palaṁ suvarṇāś catvāraḥ
 palāni dharaṇaṁ daśa |
 dve kr̥ṣṇale samadhr̥te
 vijñeyo rūpyamāṣakaḥ ||[6.119.1]
 
 [119.1] pataṅ   tahil kuna, ya satahil pirak ṅaranya, ikaṅ sapuluh tahil kuna, ya sadharaṇa ṅaranya, yan iṅ mas, ma, su, 2, mā, 8, təkanya yan iṅ pirak, ikaṅ pirak sasaga vratnya, ya kaliṅaniṅ dve kr̥ṣṇale samadhr̥te, tarajvanana kalih, vehən paḍa bvatnya, ya kaliṅaniṅ samadhr̥te, təkākəna ta limaṅ saga, ikaṅ mas, vehən paḍa vratnya, deniṅ amrati, ikaṅ limaṅ saga vratniṅ pirak, ku, 1, ṅaranya, ikaṅ limaṅ saga vratniṅ mas, ku, 1, ṅaranya,   rūpyamāṣakaḥ     ṅaranya.
 
 
dyad 120:  
base text: 
 te ṣoḍaśa syād dharaṇaṁ
 purāṇaś caiva rājataḥ |
 kārṣāpaṇas tu vijñeyas
 tāmrikaḥ kārṣikaḥ paṇaḥ ||[6.120.1]
 
 [120.1]ikaṅ nəm bəlas māṣa riṅ mas, dharaṇa ṅaranya, ikaṅ nəm bəlas, i pirak, purāṇa ṅaranya.  kunaṅ ikaṅ saga pamrat pirak, ya ta pamrata riṅ gaṅsa, ikaṅ gaṅsa sasaga vratnya, ya sakārṣāpaṇa ṅaranya, mapa yan tāmra sasaga vratnya, sapaṇa ṅaranya.
 
 
dyad 121:  
base text: 
 dharaṇāni daśa jñeyaḥ
 śatamānas tu rājataḥ |
 catuḥsuvarṇiko niṣko
 vijñeyas tu pramāṇataḥ ||
 r̥ṇe deye pratijñāte
 pañcakaṁ śatam arhati |
 apahnave taddviguṇaṁ
 tan manor anuśāsanam ||[6.121.1]
 
 [121.1]ikaṅ sapuluh tahil kuna, ma, su, 2, mā, 8, vratnya pirak, sadharaṇa ṅaranya,  kunaṅ ikaṅ pirak paṇa sapuluh ma,      su, 2, mā, 8, təkanya, śatamāna ṅaranya, kunaṅ ikaṅ pataṅ tahil ma, su, 1, təkanya pirak, saniṣka ṅaranya, kavruhana hīṅan bhaṭāra manu mavarah-varah.
 
 
dyad 122:  
base text: 
 paṇānāṁ dve śate sārdhe
 prathamaḥ sāhasaḥ smr̥taḥ |
 madhyamaḥ pañca vijñeyaḥ
 sahasraṁ tv eva cottamaḥ ||[6.122.1]
 
 [122.1]rvaṅ atus limaṅ puluh paṇa, paṇa ṅaranya, tāmra saga, (mā,) 12, ku, 2, təkanya yan iṅ pirak, ḍaṇḍaniṅ prathamasāhasa. limaṅ atus paṇa,   ma, su, 1, mā, 9, təkanya, ḍaṇḍaniṅ madhyamasāhasa. sevu paṇa,    ma, su, 3, mā, 2, təkanya yan pirak, ḍaṇḍanikaṅ uttamasāhasa. mapan ikaṅ limaṅ paṇa, ku, 1, təkanya riṅ pirak.
 
 
dyad 123:  
base text: 
 vasiṣṭhavihitāṁ vr̥ddhiṁ
 sr̥jed vittavivardhinīm |
 aśītibhāgaṁ gr̥hṇīyān
 māsād vārdhuṣikaḥ śate ||[6.123.1]
 
 [123.1]kunaṅ pavarah bhagavān vasiṣṭha, riṅ kalāntara, gavayakəna saṅ pradhana, sapavvaluṅ-puluhan iṅ satus māṣa, de saṅ pradhanāṅalāntarakəna riṅ salek, mā, 1, ku, (1,) təkaniṅ kalāntaraniṅ pihutaṅ, ma, su, 9, mā, 6, riṅ sapuluh tahun. maṅkana liṅ bhagavān vasiṣṭha.
 

dyad 124:  
base text: 
 dvikaṁ śataṁ vā gr̥hṇīyāt
 satāṁ dharmam anusmaran |
 dvikaṁ śataṁ hi gr̥hṇāno
 na bhavaty arthakilbiṣī ||[6.124.1]
 
 [124.1]hanan mā 2 deniṅ aṅalantarakən, riṅ satus māṣa, keṅətakəna pavarah bhagavān vasiṣṭha, tan tininda sira yan maṅkana.
 

dyad 125:  
base text: 
 dvikaṁ trikaṁ catuṣkaṁ ca
 pañcakaṁ ca śataṁ samam |
 māsasya vr̥ddhiṁ gr̥hṇīyād
 varṇānām anupūrvaśaḥ ||[6.125.1]
 
 [125.1]kunaṅ prabhedanikaṅ kalāntara, dadi mā, 2, dadi mā, 3, dadi mā, 4, dadi mā, 5, salek riṅ satus, maṅkana de saṅ pradhanāṅalapa kalāntara riṅ salek, tumūtanaṅ caturvarṇa, yan brāhmaṇa mahutaṅ, aṅalāntaranana, mā, 2, yan kṣatriya mahutaṅ, aṅalāntaranana, mā, 3, yan vaiśya mahutaṅ, aṅalāntaranana, mā, 4, yan śūdra mahutaṅ, aṅalāntaranana mā, 5, riṅ salek.
 

dyad 126:  
base text: 
 na tv evādhau sopakāre
 kausīdīṁ vr̥ddhim āpnuyāt |
 na cādheḥ kālasaṁrodhān
 nisargo ’sti na vikrayaḥ ||[6.126.1]
 
 [126.1]kunaṅ saṅ manaṇḍa-naṇḍa, yan *paṅupakāra ikaṅ sinaṇḍanya, hayva jugāṅalap kalāntaranya, lavan ta muvah, ikaṅ saṇḍa tan hana gantanya *lələbakəna{,} mvaṅ dvalən, yan tan təkan iṅ samayanya lələba.
 

dyad 127:  
base text: 
 na bhoktavyo balād ādhir
 bhuñjāno vr̥ddhim utsr̥jet |
 mūlyena toṣayec cainam
 ādhisteno ’nyathā bhavet ||[6.127.1]
 
 [127.1]ikaṅ saṇḍa tan kabhuktiha deniṅ saṅ manaṇḍa, yan tan papobhaya kabhuktihanya, yapvan paṅaṅgo saṇḍa, tan pakalāntara ikaṅ saṇḍa. yan kṣaya ikaṅ saṇḍa, yan iṅaṅgo de saṅ manaṇḍa, *həlyanana samūlyanikaṅ saṇḍa. yan tan aṅga maṅəlyanana, maliṅ saṇḍa ṅaranya yan maṅkana. 
 

dyad 128:  
base text: 
 ādhiś copanidhiś cobhau
 na kālātyayam arhataḥ |
 avahāryau bhavetāṁ tau
 dīrghakālam avasthitau ||[6.128.1]
 
 [128.1]ikaṅ saṇḍa lavan patuvava, ika ta kālih, tan yogya kalavasana, halanya yan kalavasan, lələb, mvaṅ inaku de saṅ patuvavan.
 

dyad 129:  
base text: 
 saṁprītyā bhujyamānāni
 na naśyanti kadā cana |
 dhenur uṣṭro vahann aśvo
 yaś ca damyaḥ prayujyate ||[6.129.1]
 
 [129.1]kunaṅ yan sobhaya kabhukti ikaṅ saṇḍa, mvaṅ patuvava lavasa tuvi, tan lələba, de saṅ manaṇḍa, mvaṅ tan *akunən dravya de saṅ patuvavan. ikaṅ ləmbu, uṣṭra, sapi, kuda, ariṅa ta ya, yan saṇḍakna, patuvavakna kunaṅ, kalavasana tuvi, tan lələba, ya de saṅ manaṇḍa, tan akunən dravya de saṅ patuvavan
 
 
dyad 130:  
base text: 
 yat kiṁ cid daśavarṣāṇi
 saṁnidhau prekṣate dhanī |
 bhujyamānaṁ parais tūṣṇīṁ
 na sa tal labdhum arhati ||[6.130.1]
 
 [130.1]ikaṅ saṅ manaṇḍa, mvaṅ saṅ patuvavan, salviraniṅ saṇḍanya, salviraniṅ patuvavanya, bhinukti ta ya deniṅ len ri samīpanya, sapuluh tahun lavasanya, mulat ta ya humənəṅ, ikaṅ vvaṅ maṅkana yogya makadravyahanya. ikaṅ vvaṅ masaṇḍā, matuvava kunaṅ, mulat ta yan bhinukti dravyanya, humənəṅ sapuluh tahun lavasanya, hayva ya iṅucap-ucap ikaṅ saṅ madravya, apan alah iṅucap gatinika. ikaṅ vvaṅ vavaṅ agələṅ, tan hnəṅakən dravyanya bhinuktiniṅ len ri samīpanya, ika ta pamuktinikaṅ vvaṅ manaṇḍa, mvaṅ saṅ patuvavan maṅkana, maṅəlyanana ta ya irikaṅ sabhinuktinya, i saṅ masaṇḍa, mvaṅ saṅ matuvava.
 

dyad 131:  
base text: 
 ajaḍaś ced apogaṇḍo
 viṣaye cāsya bhujyate |
 bhagnaṁ tad vyavahāreṇa
 bhoktā tad dravyam arhati ||[6.131.1]
 
 [131.1]ikaṅ vvaṅ tan lilu, tan lumpuh, tan abəh, bhinuktiniṅ len dravyanya ri samīpanya, humənəṅ ta ya, ikaṅ amukti dravya maṅkana yogya makadravya ya, apan amnaṅ ucapən gatinya. kunaṅ yan vehən asatyaha, alah ika, amnaṅ iṅ āgama, alah riṅ satya ṅaranya.
 

dyad 132:  
base text: 
 ādhiḥ sīmā bāladhanaṁ
 nikṣepopanidhiḥ striyaḥ |
 rājasvaṁ śrotriyasvaṁ ca
 na bhogena praṇaśyati ||[6.132.1]
 
 yaḥ svāminānanujñātam
 ādhiṁ bhūṅkte ’vicakṣaṇaḥ |
 tenārdhavr̥ddhir moktavyā
 tasya bhogasya niṣkr̥tiḥ ||[6.132.2]
 
 [132.1]ādhisīmā, sīmā sinaṇḍakən, dravyaniṅ rare uvuh-uvuh tinuvavakən, matuvava tan pasākṣī, matuvava sinākṣyakən, dravyaniṅ brāhmaṇa tinuvavakən, dravyaniṅ ratu tinuvavakən, ika ta kabeh, tan ilaṅa ya, yadyapin kabhuktiha tuvi, katka riṁ ka:daṣavarsa, maṅəlyanana kaṅ amukti.
 

dyad 133:  
base text: 
 kusīdavr̥ddhir dvaiguṇyaṁ
 nātyeti sakr̥d āhr̥tā |
 dhānye sade lave vāhye
 nātikrāmati pañcatām ||[6.133.1]
 
 [133.1]ikaṅ pihutaṅ alavas ya tan kalāntaran, alapən kalāntaranya pisan ri satahun, kamna ya ləpihakəna, kunaṅ yan hutaṅ dhānya, sada, lava, vāhya,  alavas ta ya tan kasahuran, pañcaguṇā panahuranya. pari, ləṅa, atak, ya dhānya ṅaranya. kapas, bəsar, kasumba, ya sinaṅguh sada ṅaranya. miñak, pəhan, ghr̥ta, yekā lava ṅaranya. tilam, pataraṇa, ḍampa, payuṅ, yeka vāhya ṅaranya.
 

dyad 134:  
base text: 
 kr̥tānusārād adhikā
 vyatiriktā na sidhyati |
 kusīdapatham āhus taṁ
 pañcakaṁ śatam arhati ||[6.134.1]
 
 [134.1]vr̥ddhinikaṅ hutaṅ kalavasan, tan yogya ləpihakəna ya, yan kuraṅ sakeṅ ləpih, maṅkana maryādāniṅ maṅalantarakən  liṅ saṅ paṇḍita.     muvah yogya ikaṅ limaṅ kupaṅ kalāntaraniṅ mās su, 6, mā, 4.
 
 
dyad 135:  
base text: 
 nātisāṁvatsarīṁ vr̥ddhiṁ
 na cādr̥ṣṭāṁ punar haret |
 cakravr̥ddhiḥ kālavr̥ddhiḥ
 kāritā kāyikā ca yā ||[6.135.1]
 
 [135.1]hayva ləvih sakeṅ satahun, hayva kuraṅ sakeṅ satahun, gənəpana satahun, de saṅ pradhanāṅalap kalāntara. hana   cakravr̥ddhi (kālavr̥ddhi kārikāvr̥ddhi) kāyikāvr̥ddhi     ṅaranya. hana ta kalāntara inilvakən iṅ vit de saṅ pradhana, milu kinalāntaran, yeka cakravr̥ddhi ṅaranya. hana kalāntara inalapan aṅkən lek, ya kālavr̥ddhi ṅaranya. †kinalāntaran konkonan† denikaṅ mahutaṅ, ya kārikāvr̥ddhi ṅaranya. kunaṅ ikaṅ hutaṅ pinakavit rikaṅ valija, kinalantaran dol-dolanya, satuməkanaṅ kalāntaraniṅ hutaṅ, ya kāyikāvr̥ddhi ṅaranya.
 

dyad 136:  
base text: 
 r̥ṇaṁ dātum aśakto yaḥ
 kartum icchet punaḥ kriyām |
 sa dattvā nirjitāṁ vr̥ddhiṁ
 karaṇaṁ parivartayet ||[6.136.1]
 
 [136.1]ikaṅ kalāntara yan apanas, bhinukti ya rumuhun, deniṅ mahutaṅ, amalaku ya iṅaṇḍəh kalāntaranya, inubhayan pva yān movaha putra.
 

dyad 137:  
base text: 
 adarśayitvā tatraiva
 hiraṇyaṁ parivartayet |
 yāvatī sambhaved vr̥ddhis
 tāvatīṁ dātum arhati ||[6.137.1]
 
 [137.1] yan tan vənaṅ ikaṅ ahutaṅ ri kalāntara mapanas, sahurənya juga ikaṅ hutaṅ, mvah sakvehanikaṅ kalāntara, sahurən ta ya.
 

dyad 138:  
base text: 
 cakravr̥ddhiṁ samārūḍho
 deśakālavyavasthitaḥ |
 atikrāman deśakālau
 na tatphalam avāpnuyāt ||[6.138.1]
 
 [138.1]hana vvaṅ mañakravr̥ddhyakən pihutaṅnya, ndatan *tinəguhan deniṅ deśa mvaṅ kāla(,) *minithyanya pva ikaṅ deśa mvaṅ kāla,  tan katmu phalaniṅ cakravr̥ddhi deniṅ apihutaṅ.
 

dyad 139:  
base text: 
 samudrayānakuśalā
 deśakālārthadarśinaḥ |
 sthāpayanti tu yāṁ vr̥ddhiṁ
 sā tatrādhigamaṁ prati ||[6.139.1]
 
 [139.1]hana baṇyāga vruh ri lakuniṅ tasik, vruh ta ri katəmvanikaṅ lābha rikaṅ deśa, mvaṅ vruh ya ri katkaniṅ kalāntaraniṅ hutaṅnya ri satahun, yadyapin maṅkana, satəkanya juga pasuṅ kalāntara, i pahutaṅanya, mon rvaṅ tahun, tigaṅ tahun lavasanya, ri *palayaran, satəkanya pavehanya kalāntaraniṅ hutaṅnya satahun.
 

dyad 140:  
base text: 
 yo yasya pratibhūs tiṣṭhed
 darśanāyeha mānavaḥ |
 adarśayan sa taṁ tasya
 prayacchet svadhanād r̥ṇam ||[6.140.1]
 
 [140.1]ikaṅ vvaṅ maṅaku ri tan *iṅgatanikaṅ vvaṅ mahutaṅ, hana ta ya, ndan pinintonakənya, inakunya, meṅəta ikaṅ maṅaku ri sahutaṅnya, satinarimanya hutaṅ ya sahurənikaṅ maṅaku, tan *pakalāntara vih.
 

dyad 141:  
base text: 
 prātibhāvyaṁ vr̥thādānam
 ākṣikaṁ saurikaṁ ca yat |
 daṇḍaśulkāvaśeṣaṁ ca
 na putro dātum arhati ||[6.141.1]
 
 [141.1]ikaṅ maṅaku tan iṅgataniṅ mahutaṅ, ikaṅ vvaṅ alaṅ-alaṅ vineveh, hutaṅ totohan, hutaṅ inum-inuman, śeṣaniṅ ḍaṇḍa, śeṣaniṅ ḍaṇḍa, śeṣaniṅ *tukon, ika tan tumusa riṅ anak putuniṅ ahutaṅ     .
 
 
dyad 142:  
base text: 
 pitur eva niyogād yat
 kuṭumbabharaṇāya ca |
 kr̥taṁ vā yad r̥ṇaṁ kr̥cchre
 dadyāt putrasya tat pitā ||[6.142.1]
 
 [142.1]ikaṅ hutaṅ ginavayakniṅ anak, *kapahayvaniṅ *kuṭumbi donya, ri sḍəṅiṅ bapanya larā, ika ta hutaṅiṅ anak maṅkana, yogya sahurəniṅ bapanya, pirakniṅ bapa tah panahuranya.
 
 
dyad 143:  
base text: 
 darśanaprātibhāvye tu
 vidhiḥ syāt pūrvacoditaḥ |
 dānapratibhuvi prete
 dāyādān api dāpayet ||[6.143.1]
 
 [143.1]ika tiṅkahaniṅ hutaṅ, kaṅ tan yogya sahurəniṅ anak, huvus vinarahakəniṅ hulun, riṅ vvaṅ maṅaku tan iṅgataniṅ mahutaṅ, yadyapi maṅkana, {dānapratibhūḥ ṅaranya,} yan mati ikaṅ maṅaku, dānapratibhūḥ ṅaranya, maṅaku ri kavijilaniṅ hutaṅ, ikaṅ ikaṅ anaknikaṅ maṅaku maṅkana, konənikaṅ saṅ pradhana, sumahurana hutaṅ ikaṅ senakuniṅ bapanya, anakiṅ maṅaku manahura ya, maṅkanātah kadi ṅūni, *sakavitnikaṅ inakuniṅ bapanya panahuranya.
 
 
dyad 144:  
base text: 
 adātari punar dātā
 vijñātaprakr̥tāv r̥ṇam |
 paścāt pratibhuvi prete
 parīpset kena hetunā ||[6.144.1]
 
 [144.1]ikaṅ pradhana, mahyun ri kavijilaniṅ pihutaṅnya, ikaṅ mahutaṅ kinavruhan yan ulih anyāyanulihanya vkasan, ikaṅ maṅakū mati ya, sādhanaha, konkonakna ya sahurən.
 

dyad 145:  
base text: 
 nirādiṣṭadhanaś cet tu
 pratibhūḥ syād alaṁdhanaḥ |
 svadhanād eva tad dadyān
 nirādiṣṭa iti sthitiḥ ||[6.145.1]
 
 [145.1]ikaṅ vvaṅ tan piraknya panahuranya, liṅnya, maṅakva irikaṅ mahutaṅ juga ya, maṅkana pva ya ta, sahurənya ikaṅ hutaṅ, senakunya maṅkanātah, sakavit juga ya, nirādiṣṭa ṅaraniṅ maryādaniṅ maṅakva yan maṅkana, liṅ bhaṭāra manu, tuhun tan kinaliliraniṅ anaknya, *papendahnya sakeṅ dānapratibhūh. 
 
 
dyad 146:  
base text: 
 mattonmattārtādhyadhīnair
 bālena sthavireṇa vā |
 asaṁbaddhakr̥taś caiva
 vyavahāro na sidhyati ||[6.146.1]
 
 [146.1]ikaṅ vvaṅ mavyavahāra, hayva juga asahāya vvaṅ tan yogya, lvirnya, avərə̄, edan, rare dahat, atuha dahat, phalanya, tan katut riṅ āgama, ya *pinakakasornya.
 

dyad 147:  
base text: 
 satyā na bhāṣā bhavati
 yady api syāt pratiṣṭhitā |
 bahiś ced bhāṣyate dharmān
 niyatād vyavahārikāt ||[6.147.1]
 
 [147.1]yadyapi tuhva ujarnikaṁ mattādi, tan yogya pagəhakna saṅ prāgvivāka, apan dudu sakeṅ dharma.
 

dyad 148:  
base text: 
 yogādhamanavikrītaṁ
 yogadānapratigraham |
 yatra vāpy upadhiṁ paśyet
 tat sarvaṁ vinivartayet ||[6.148.1]
 
 [148.1]nihan lvirniṅ dalihaniṅ mahutaṅ, lima kvehnya, keṅətakna de saṅ prāgvivāka, lvirnya, yogāvapana, yogavikraya, yogadāna, yogapratigraha, upanidhi. yogāvapana, ṅa, dravya kinonakən vvitaniṅ akrayavikraya(,) vkasan sinaṅguhnya paveveh iriya. yogavikraya, ṅa, dravya kinonakən dvalən deniṅ len, vkasan sinaṅguhnya paveveh iriya. yogadāna, ṅa, dravya patuvava, vkasan sinaṅguhnya paveveh iriya. yogapratigraha, ṅa, dravya patuvava, vkasan sinaṅguhnya upahan. upanidhi, ṅa, dravya kmitan, vkasan sinaṅguhnya paveveh iriya, ika ta kabeh, saṅ kinilalan dravya maṅkana,
 [148.2]konakna ya valuyakna rika saṅ makilala de saṅ prāgvivāka, dharma saṅ maluyakən ika.
 
 
dyad 149:  
base text: 
 grahītā yadi naṣṭaḥ syāt
 kuṭumbe ca kr̥to vyayaḥ |
 dātavyaṁ bāndhavais tat syāt
 pravibhaktair api svataḥ ||[6.149.1]
 
 
base text: 
 kuṭumbārthe ’dhyadhīno ’pi
 vyavahāraṁ yam ācaret |
 svadeśe vā videśe vā
 taṁ jyāyān na vicālayet ||[6.149.1]
 
 [149.1]ikaṅ vvaṅ *maṅuṅguh-uṅguh, hulun-hulun kunaṅ, dumvalakna dravyaniṅ tuhanya, ri svadeśanya kunaṅ, deśa lyan kunaṅ, ndan kapahayvaniṅ *kuṭumbi donya, ikaṅ vvaṅ maṅkana, tan *galakana de saṅ tuhan.
 
 
dyad 150:  
base text: 
 balād dattaṁ balād bhuktaṁ
 balād yac cāpi lekhitam |
 sarvān balakr̥tān arthān
 akr̥tān manur abravīt ||[6.150.1]
 
 
base text: 
 trayaḥ parārthe kliśyanti
 sākṣiṇaḥ pratibhūḥ kulam |
 catvāras tūpacīyante
 vipra āḍhyo vaṇiṅ nr̥paḥ ||[6.150.1]
 
 [150.1]tlu lvirniṅ kasakitan iṅ parārtha, ndya ta ya, sākṣi, maṅaku hutaṅ, vkaniṅ ahutaṅ, kunaṅ ikaṅ vr̥ddhi pat kvehnya, lvirnya, vipra,, saṅ prabhu, vvaṅ sugih, vaṇija.
 
 
dyad 151:  
base text: 
 anādeyaṁ nādadīta
 parikṣīṇo ’pi pārthivaḥ |
 na cādeyaṁ samr̥ddho ’pi
 sūkṣmam apy artham utsr̥jet ||[6.151.1]
 
 [151.1]yadyapin duhkhaha saṅ prabhu, hayva sira malap dravya tan yukti alapənira, yadyapin sukhaha sira, sugiha sira, hayva sira tan maṅalap ikaṅ dravya yogya alapənira, mon akḍika.
 
 
dyad 152:  
base text: 
 anādeyasya cādānād
 ādeyasya ca varjanāt |
 daurbalyaṁ khyāpyate rājñaḥ
 sa pretyeha ca naśyati ||[6.152.1]
 
 [152.1]kunaṅ saṅ prabhu yan paṅalap dravya tan yogya alapənira, ([...]) durbala sira yan maṅkana, hilaṅ sira maṅke, hilaṅ sira dlāhan.
 

dyad 153:  
base text: 
 svādānād varṇasaṁsargāt
 durbalānāṁ ca rakṣaṇāt |
 balaṁ saṁjāyate rājñaḥ
 sa pretyeha ca vardhate ||[6.153.1]
 
 [153.1]yan malap sira dravya yogya alapənira, dharmasaṅsarga ṅaranira, karakṣāniṅ deśa durbala, ika ta kabeh ya nimittaniṅ agə̄ṅ prabhāva saṅ prabhu, vr̥ddhi maṅke sira mvaṅ dlāha.
 

dyad 154:  
base text: 
 tasmād yama iva svāmī
 svayaṁ hitvā priyāpriye |
 varteta yāmyayā vr̥ttyā
 jitakrodho jitendriyaḥ ||[6.154.1]
 
 [154.1]kadi ulaha bhaṭāra yama ulaha saṅ prabhu, hayva hana kasih denira, hayva hana kalalis denira. kady aṅganiṅ bhaṭāra yama, mandaṇḍa riṅ pāpa, maveh svarga riṅ mapuṇya, maṅkana ta sira, duməṇḍaha duṣṭa, rumakṣaha sādhu, hayvāgə̄ṅ krodha sira, hayva tumut riṅ asihiṅ indriya sira.
 

dyad 155:  
base text: 
 yas tv adharmeṇa kāryāṇi
 mohāt kuryān narādhipaḥ |
 acirāt taṁ durātmānaṁ
 vaśe kurvanti śatravaḥ ||[6.155.1]
 
 [155.1]kunaṅ saṅ prabhu, yan gumavayakən ikaṅ adharma, puṅguṅ hetunira, śīghra alah sira deniṅ śatru, maṅkana halanya.
 

dyad 156:  
base text: 
 kāmakrodhau tu saṁyamya
 yo ’rthān dharmeṇa paśyati |
 prajās tam anuvartante
 samudram iva sindhavaḥ ||[6.156.1]
 
 [156.1]kunaṅ ulaha saṅ prabhu, pəgəṅənira ikaṅ hyun, mvaṅ krodha, iṅətaknanira ikaṅ dravya yogya alapənira,  ika ta saṅ prabhu, tinut sira deniṅ rat kabeh   , kadi vvainiṅ lvah, milv asin yan təkeṅ tasik.
 
 
dyad 157:  
base text: 
 yaḥ sādhayantaṁ chandena
 vedayed dhanikaṁ nr̥pe |
 sa rājñā tac caturbhāgaṁ
 dāpyas tasya ca tad dhanam ||[6.157.1]
 
 [157.1]ikaṅ vvaṅ kinon managih-nagiha, kədə̄n ya tikaṅ mahutaṅ, mijilaknikaṅ pihutaṅ denya, tan sakaharəpnikaṅ kumonya, ikaṅ  kinonkon maṅkana, yogya daṇḍan de saṅ prabhu, sapapātanikaṅ tinagihakənya daṇḍanya, ikaṅ pihutaṅ senalapnya, vehaknanya ri saṅ makon, təhər tan upahana. 
 
  
dyad 158:  
base text: 
 karmaṇāpi samaṁ kuryād
 dhanikāyādhamarṇikaḥ |
 samo ’vakr̥ṣṭajātis tu
 dadyāc chreyāṁs tu tac chanaiḥ ||[6.158.1]
 
 [158.1]ikaṅ mahutaṅ paḍa janmanya lavan ikaṅ pradhana, ṅuni-ṅuni yan sora, dadya ya huluna de saṅ pahutaṅan, kunaṅ yan ləvih janmanya, ikaṅ ahutaṅ, sakeṅ pradhana, yatnāṅantyakna ta(n pana)gih manahura(,) ikaṅ pradhana, yan sor janmanya.
 
  
dyad 159:  
base text: 
 anena vidhinā rājā
 mitho vivadatāṁ nr̥ṇām |
 sākṣipratyayasiddhāni
 kāryāṇi samatāṁ nayet ||[6.159.1]
 
 [159.1]ikaṅ (ma)vyavahāra kalih, sampun teka iniṅət-iṅət de saṅ prāgvivāka, makanimitta kahiḍəpaniṅ varah-varahniṅ sākṣi, pgataknanira ya, makasādhanaṅ āgama, daṇḍa yathāparādhī.
 
 
colophon: iti sabhācarita.  
chapter 7: 
   
dyad 160:  [160.1]tan pəgat ikaṅ †paṅidəpakəna ləḥ sabhā sakeṅ sunya ika†    
 
base text: 
 kulaje vr̥ttasaṁpanne
 dharmajñe satyavādini |
 mahāpakṣe dhaniny ārye
 nikṣepaṁ nikṣiped budhaḥ ||[7.160.1]
 
  [160.2]saṅ prajña maməkasakəna patuvava riṅ yogya, vvaṅ akavaṅśan kajanmanya     , vvaṅ satyavacana, vvaṅ akveh kadaṅnya, vvaṅ sugih, vvaṅ sādhu.
 
  
dyad 161:  
base text: 
 yo yathā nikṣiped dhaste
 yam arthaṁ yasya mānavaḥ |
 sa tathaiva grahītavyo
 yathā dāyas tathā grahaḥ ||[7.161.1]
 
 [161.1]ikaṅ vvaṅ matuvava dravya, ikaṅ dravya patuvava, i taṅanikaṅ patuvavan, ikaṅ tuvavan dravya, ya umalap ikaṅ dravya patuvava, i taṅanikaṅ patuvavan, mataṅnyan maṅkana ikaṅ atuvava ya umalapa ya ri taṅanikaṅ patuvavan.
 
  
dyad 162:  
base text: 
 yo nikṣepaṁ yācyamāno
 nikṣeptur na prayacchati |
 sa yācyaḥ prāḍvivākena
 tan nikṣeptur asaṁnidhau ||[7.162.1]
 
 [162.1]ikaṅ patuvava, pininta ya denikaṅ matuvava, tan vinehakən ya ikaṅ patuvava, ikaṅ patuvava maṅkana, konən ya vehakəna irikaṅ matuvava, ri harəpnya de saṅ prāgvivāka.
 
  
dyad 163:  
[...]    [163.1]ikaṅ dravya patuvava, sthāpyaḥ, inənah i taṅanikaṅ patuvavan, inuntalakən kunaṅ, †səgəh pamitrānuṅ† hetu,   hanan pasākṣi, ri *parvarvan kunaṅ,     ikaṅ patuvava maṅkana, nikṣepaṇa ṅaranya.
 
 
dyad 164:  
[...]    [164.1]ikaṅ patuvava tinarima (ri) parva-rvan, sopāṅśuḥ, avuni, avəḍi kavruhana, avibhāvyaḥ, tan kinavruhan lvirnya apan vinuṅkus, ikaṅ patuvava maṅkana, upanidhi ṅaranya. 
 
 
dyad 165:  
[...]    [165.1] dravya kaliliran tinuvavakən ri parva-rvan     , sopāṅśuḥ, avibhāvyaḥ, tan katon rupanya, inalap ri parva-rvan de saṅ matuvava, upanidhi ṅaraniṅ patuvava maṅkana muvah.
 
  
dyad 166:  
[...]   [166.1]ikaṅ dravya salviranya, vinəkasakən ri taṅaniṅ paṇḍe, ikaṅ dravyaniṅ hulun gavenən bhūṣaṇa, denta, maṅkana liṅnyan patuvava, ikaṅ patuvava maṅkana, nyāsa ṅaranya liṅ saṅ paṇḍita.
 
 
dyad 167:  
base text: 
 sākṣyabhāve praṇidhibhir
 vayorūpasamanvitaiḥ |
 apadeśaiś ca saṁnyasya
 hiraṇyaṁ tasya tattvataḥ ||[7.167.1]
 
 sa yadi pratipadyeta
 yathānyastaṁ yathākr̥tam |
 na tatra vidyate kiṁ cid
 yat parair abhiyujyate ||[7.167.2]
 
 teṣāṁ na dadyād yadi tu
 tad dhiraṇyaṁ yathāvidhi |
 ubhau nigr̥hya dāpyaḥ syād
 iti dharmasya dhāraṇā ||[7.167.3]
 
  [167.1]ikaṅ paṇḍe *vinaluy-valuyan kinon aṅhuvusa ikaṅ nyāsa, masamayāta ya, təka piṅtiga, huvus pva ya ginavenya, tatan vinehakənya, ikaṅ paṇḍe maṅkana, yogya daṇḍa, ikaṅ dravya valuyakəna ya, mvaṅ tan vehən upahan, daṇḍanya, ikaṅ dravya kinonakən riṅ paṇḍe, tan pamənaṅi ta kāryanya, halāta pva gavenya, tatan upahən ya, daṇḍan ta ya, samūlyanikaṅ dravya kinonakən daṇḍaanya, varṇa-vəratnya, panambəhaniṅ daṇḍanya.
 
  
dyad 168:  
[...]   [168.1]ikaṅ vvaṅ manarima patuvavan vadi, tatan vinehakənya irikaṅ kinonakən vehakəna, ikaṅ vvaṅ maṅkana, daṇḍan samūlyanikaṅ patuvava, ləvihana sayogya kalāntaranya. 
 
 
dyad 169:  
[...]   [169.1]ikaṅ vaṇigjana, adval bhāṇḍa irikaṅ deśa, tan kinonakən de saṅ *pamasaṅ, ikaṅ maṅkana, tan daṇḍan ta ya, salābhanikaṅ mareṅ deśa kinonakən parananya, vijilakənanya.
 
  
dyad 170:  
[...]   [170.1]ikaṅ bhāṇḍa kinədə̄ deniṅ aṅalap, hana vinuni, avədi karuṅvana, hana ta səgəh mitranya hetunya inalap, ika taṅ patuvava bhāṇḍa maṅkana, yeka bandha ṅaranya.
 
 
dyad 171:  
[...]   [171.1]ikaṅ kāla yogya padvalakəna bhāṇḍa irikaṅ deśa, kunaṅ ikaṅ bhāṇḍa ([...]) makanimitta sepnya ri kāla padvalanya, salābhanikaṅ amənaṅi kāla, ya daṇḍanikaṅ anarima bhāṇḍāḥ, an sep ri kāla padvalanya.
 
 
dyad 172:  
[...]   [172.1]ikaṅ vvaṅ tan pamvit i saṅ madravya yan padvalakəna bhāṇḍa, irikaṅ baṇija maṅkana, daṇḍan ya salābhanikaṅ amvit, i tuhanyan padvala bhāṇḍa, vijilakənanya ta sakvehnikaṅ pirak kapaṅan denyan padvala bhāṇḍa.
 
  
dyad 173:  
[...]   [173.1]ikaṅ vvaṅ manuduhakən ikaṅ strī, rare dahat, atuha dahat, anāśraya i saṅ puhavaṅ,  ika ta kabeh, tan hana kavənaṅnyāgave sambyavahāra, ika ta vvaṅ manuduhakən, ya juga gumavayakəna gavenikaṅ tinuduhakənya i saṅ puhavaṅ, ṅaraniṅ vvaṅ maṅkana, yeka kr̥tyatara ṅaranya. 
 
  
dyad 174:  
[...]   [174.1]ikaṅ mas patuvava, yan vinehakən ri saṅ matuvava, yadyapin matya ikaṅ sākṣi, ikaṅ praṇidhisākṣi, praṇidhi(sākṣi) ṅaranya, ikaṅ vruh yan patuvava, sambhava yanana, sadva ta ya,  ya sākṣyaniṅ aveh patuvava ika.
 
 
dyad 175:  
base text: 
 nikṣepopanidhī nityaṁ
 na deyau pratyanantare |
 naśyato vinipāte tāv
 anipāte tv anāśinau ||[7.175.1]
 
 [175.1]ikaṅ nikṣepa mvaṅ upanidhi, hayva vinehakən iṅ anaknya saṅ matuvava, halanya yan vinehakən, hilaṅ ikaṅ patuvava, yan mati anaknikaṅ patuvava. təka pva bapanya ikaṅ atuvava ṅūni, aminta patuvavanya, həlyanana ikaṅ patuvava huvus kaveh ri anaknya, nahan ta halanya. kunaṅ yan ahurip ikaṅ pratyantara, tan hilaṅ ikaṅ nikṣepopanidhi yan maṅkana.  
 
  
dyad 176:  
base text: 
 svayam eva tu yo dadyān
 mr̥tasya pratyanantare |
 na sa rājñābhiyoktavyo
 na nikṣeptuś ca bandhubhiḥ ||[7.176.1]
 
 [176.1]kunaṅ yan mati ikaṅ atuvava, vehakəna ikaṅ patuvava ri anaknikaṅ matuvava, ika taṅ patuvava maṅkana, tan kilalan de saṅ prabu, mvaṅ sānaknikaṅ atuvava, tan pakilalaa iriya.
 
 
dyad 177:  
base text: 
 acchalenaiva cānvicchet
 tam arthaṁ prītipūrvakam |
 vicārya tasya vā vr̥ttaṁ
 sāmnaiva parisādhayet ||[7.177.1]
 
 [177.1]ikaṅ aminta patuvava, †mojaranak† duga-duga, hayva budi-budi, umucap ikaṅ dravya salviraniṅ patuvava, maṅkana deniṅ sumādhya vijilanya. 
 
  
dyad 178:  
base text: 
 nikṣepeṣv eṣa sarveṣu
 vidhiḥ syāt parisādhane |
 samudre nāpnuyāt kiṁ cid
 yadi tasmān na saṁharet ||[7.178.1]
 
 [178.1]hanakənekaṅ vidhi ri kapalakvaniṅ patuvava, saha cirinya ṅūni, alapən ya de saṅ matuvava, kunaṅ yan hilaṅ cirinya, hayvenalap ikaṅ patuvava.
 
 
dyad 179:  
base text: 
 caurair hr̥taṁ jalenoḍham
 agninā dagdham eva ca |
 na dadyād yadi tasmāt sa
 na saṁharati kiṁ cana ||[7.179.1]
 
 [179.1]ikaṅ dravya patuvava, yan inalapiṅ maliṅ, kaləbur iṅ bañu lvah ajəro kahili, katunvan kunaṅ, maṅkana pva kāraṇanya hilaṅ, tan paṅəlyanana saṅ patuvavan maṅkana, saṅ matuvava tan pamalampaha əlyan, yan maṅkana kramanya. 
 
  
dyad 180:  
base text: 
 nikṣepasyāpahartāram
 anikṣeptāram eva ca | |
 sarvair upāyair anvicchec
 chapathaiś caiva vaidikaiḥ ||[7.180.1]
 
 
base text: 
 yo nikṣepaṁ nārpayati
 yaś cānikṣipya yācate |
 tāv ubhau cauravac chāsyau
 dāpyau vā tatsamaṁ damam ||[7.180.1]
 
 [180.1]ikaṅ tan paveh yan pinalakvan patuvava, ikaṅ akilala tan atuvava, ika taṅ maṅkana kalih, yogya daṇḍan, apan paḍa kalavan maliṅ, ma, su, 4, mā, 2, dadi samūlyanikaṅ patuvava daṇḍanikaṅ akilala, apan tan patuvava.
 
  
dyad 181:  
base text: 
 nikṣepasyāpahartāraṁ
 tatsamaṁ dāpayed damam |
 tathopanidhihartāram
 aviśeṣeṇa pārthivaḥ ||[7.181.1]
 
 [181.1]ikaṅ patuvava nikṣepa, yatan yogya katəṅətanya, mvaṅ kilalanya, paḍa daṇḍanya kalih de saṅ prabhu, maṅkana ikaṅ patuvava upanidhi, yan salah katəṅətanya, mvaṅ kilalanya, tan palen atah daṇḍanya de saṅ prabhu.
 
 
dyad 182:  
base text: 
 upadhābhiś ca yaḥ kaś cit
 paradravyaṁ haren naraḥ |
 sasahāyaḥ sa hantavyaḥ
 prakāśaṁ vividhair vadhaiḥ ||[7.182.1]
 
 [182.1]salviraniṅ vvaṅ maleśya, an paṅalapa dravyaniṅ lyan, yogya patyana ya, prakāśakəna doṣanya.
 
 
dyad 183:  
base text: 
 nikṣepo yaḥ kr̥to yena
 yāvāṁś ca kulasaṁnidhau |
 tāvān eva sa vijñeyo
 vibruvan daṇḍam arhati ||[7.183.1]
 
 [183.1]sakveh salviranikaṁ patuvava, sinākṣyakən ṅūni, ya tika kavruhana, alapən de saṅ matuvava, yapvan salah pavehnya, aṅuraṅi kunaṅ, yapvan salah palakvan, aṅləvihi kunaṅ, yogya daṇḍan salah siki, sapaṅuraṅnya daṇḍanya, sapaṅləvihnya daṇḍanya, ikaṅ kuraṅ-ləvihniṅ patuvava ṅūni, sapaṅavruhniṅ sākṣi pituhun saṅ prāgvivāka.
 
 
dyad 184:  
base text: 
 mitho dāyaḥ kr̥to yena
 gr̥hīto mitha eva vā |
 mitha eva pradātavyo
 yathā dāyas tathā grahaḥ ||[7.184.1]
 
  
base text: 
 nikṣiptasya dhanasyaivaṁ
 prītyopanihitasya ca |
 rājā vinirṇayaṁ kuryād
 akṣiṇvan nyāsadhāriṇam ||[7.184.1]
 
 [184.1]ikaṅ patuvava nikṣepa, mvaṅ patuvava pamitran, kapagəhakəna saṅ prabhu yuktinya, ikaṅ patuvava nyāsa, maṅkanātah, pagəhakənanira kramanya.
 
  
colophon: iti nikṣepa-carita.   
chapter 8: 
  
dyad 185:  
base text: 
 vikrīṇīte parasya svaṁ
 yo ’svāmī svāmyasaṁmataḥ |
 na taṁ nayeta sākṣyaṁ tu
 stenam astenamāninam ||[8.185.1]
 
 [185.1]hana vvaṅ adval tan dravyanya, ika ta maṅkana, yadyastu tan maliṅa liṅnya, daməliṅ maliṅ jugeka(,) daṇḍa sadaṇḍaniṁ maliṅ, ikaṅ dravya dinvalnya vijilakənanya, tan pametakəna sākṣi.
 
  
dyad 186:  
base text: 
 avahāryo bhavec caiṣa
 sānvayaḥ ṣaṭśataṁ damam |
 niranvayo ’napasaraḥ
 prāptaḥ syāc caurakilbiṣam ||[8.186.1]
 
 [186.1]kunaṅ yan sānvaya, hana nimittanyan padval, daṇḍan ya, ṣaṭśatam damam, nəm atus paṇa, ma, su, (1,) mā, (1)4, təkanya pirak, mvaṅ vijilakəna sadinvalnya, yapvan tan panimitta, tan vruh ri paranya, sadaṇḍaniṅ maliṅ daṇḍaanya, ma, su, 3, mā, 2, mvaṅ vijilakəna sadravya dinvalnya.
 
 
dyad 187:  
base text: 
 asvāminā kr̥to yas tu
 dāyo vikraya eva vā |
 akr̥taḥ sa tu vijñeyo
 vyavahāre yathā sthitiḥ ||[8.187.1]
 
 [187.1]ikaṅ dravya dinvalniṅ asvāmi, ika ta dinvalnya, ika ta paməlīriya, turuṅ dval ika, turuṅ vinəli ika, apan aṅher vyavahāra yukti gatinya.
 
 
dyad 188:  
base text: 
 anena vidhinā śāsyaḥ
 kurvann asvāmivikriyam |
 ajñānāj jñānapūrvaṁ tu
 cauravad vadham arhati ||[8.188.1]
 
 [188.1]yan apuṅguṅ nimittanikiṅ adval tan dravyanya, nahan ta kavidhyaniṅ daṇḍanya, yapvan (tan) vruh ri tan dravyanya, ika ta maṅkana, takvanana rumuhun, i nimittanyan padravya ya.
 
 
dyad 189:  
base text: 
 saṁbhogo yatra dr̥śyate
 na dr̥śyetāgamaḥ kva cit |
 āgamaḥ kāraṇaṁ tatra
 na saṁbhoga iti sthitiḥ ||[8.189.1]
 
 [189.1]ndya paṅavruhanya ri tuhu dravyanya, yan hulun-hulun katəmu, gəgvanana taṅanya, yan hənaṅ tuhu ika, yan sapinya katəmu, yan ariṅ iriya tuhu ika talyanana ikaṅ sapi yan atutūt, yan savahnya katəmu, takvanana i lvanya, mvaṅ isinya, yan patut tuhu ika, yan umahnya katəmu, takvanana ḍəpanikaṅ umah, yan patut tuhu ika.
 
 
dyad 190:  
base text: 
 vikrayād yo dhanaṁ kiṁ cid
 gr̥hṇīyat kulasaṁnidhau |
 krayeṇa sa viśuddhaṁ hi
 nyāyato labhate dhanam ||[8.190.1]
 
 [190.1]deya saṅ vruh yan panəmu-nəmu dravya, riṅ savah, riṅ tambak, riṅ pāməṅ-aməṅan, riṅ ləmah, pirəṅvakəna riṅ vvaṅ akveh, kaprakāśa ta ya.
 
 
dyad 191:  
base text: 
 atha mūlam anāhāryaṁ
 prakāśakrayaśodhitaḥ |
 adaṇḍyo mucyate rājñā
 nāṣṭiko labhate dhanam ||[8.191.1]
 
 [191.1]kinavruhan ta ya denikaṅ huvus abhyāsa rikaṅ dravya, mvaṅ kadaṅ, *hatur-tataṅganikaṅ kahilaṅan, tuhu ikaṅ dravyanya, alapənya yan maṅkana, irikaṅ dravya, tan doṣaa, phalanya pinrakāśakən.
 
  
dyad 192:  
[...]   [192.1]huvus nimittanikaṅ dravyan prasiddha, takvanana ika, katəmvanikaṅ dravya, de saṅ prāgvivāka, i saṅkanikaṅ dravya katəmu denya, nimittanya madravya ya, yathākrama ta denira takvan.
 
 
dyad 193:  
[...]   [193.1]huvusni saṅkanikaṅ dravya, kapva vinarahakən de saṅ katəmvaniṅ dravya, hr̥tən ikaṅ dravya, kədə̄n de saṅ prāgvivāka, takvanana tattvanikaṅ dravya, irikaṅ katəmvanya, liṅanira, tuduhakəna ta saṅkanikaṅ dravya, təka ri kita, maṅkana liṅa saṅ prāgvivāka.
 
 
dyad 194:  
[...]   [194.1]yapvan panuduhakən ya ika saṅkanikaṅ dravyan təkeriya, tan hana doṣa iriya, tuhun kahilaṅan paməli, yapvan tan manuduhakən, sadaṇḍaniṅ maliṅ daṇḍanya, mvaṅ kahilaṅan paməlinya,  saṅ madravya pūrvaka madravya ya.   
 
 
dyad 195:  
[...]   [195.1]ikaṅ vvaṅ aməli salviraniṅ dravya, vavaṅ pinintonakən iṅ vvaṅ akveh, śuddha ikaṅ maməli yan maṅkana, ikaṅ dravya yukti kavəlyan ika denya.
 
 
dyad 196:  
base text: 
 abhakṣyam atha vāpeyaṁ
 vaiśyādīn bhakṣayan dvijān |
 jaghanyamadhyamotkr̥ṣṭa
daṇḍān arhed yathākramam ||[8.196.1]
 
 [196.1]ikaṅ śūdra akon amaṅan tan yogya paṅanən, aṅinum tan yogya inumən, i saṅ brāhmaṇa, veśya, yogya ikaṅ śūdra daṇḍan riṅ (ma,) mā, 12, ku, 1, mvaṅ riṅ ma, su, 1, mā, 9, mvaṅ riṅ ma, su, 3, mā, 2, tumutana varṇakrama.
 
 
dyad 197:  
base text: 
 paṇāḥ śūdre bhaved daṇḍaś
 catuṣpañcāśad eva tu |
 grasitāraḥ svayaṁ kāryā
 rājñā nirviṣayās tu te ||[8.197.1]
 
 [197.1]kunaṅ yan śūdra, kinoniṅ śūdra, amaṅan aṅinuma, tan yogya, daṇḍan paṇa, 54, *pandaṇḍeriya mā, 2, ku, 2, hana pva śūdra mulat tan pohut, iṅgatakəna paravaśan de saṅ prabhu.
 
 
dyad 198:  
base text: 
 gokumārīṁ devapaśum
 ukṣāṇam r̥ṣabhaṁ tathā |
 vāhayan sāhasaṁ pūrvaṁ
 prāpnuyād uttamaṁ vadhe ||[8.198.1]
 
 [198.1]ikaṅ vvaṅ akon aṅhirana irikaṅ ləmbu kanyā, ləmbu *kaṇḍaṅan, ləmbu saṅ hyaṅ, pañjalu kunaṅ, daṇḍan ya riṅ, (ma,) mā, 12, ku, 1, kunaṅ yan mati ikaṁ ləmbu denya, ḍaṇḍan ya, ma, su, 3, mā, 2, ḍaṇḍanya.
 
 
dyad 199:  
base text: 
 nānyad anyena saṁsr̥ṣṭaṁ
 rūpaṁ vikrayam arhati |
 na sāvadyaṁ na ca nyūnaṁ
 na dūre na tirohitam ||[8.199.1]
 
 
base text: 
 anyāṁ ced darśayitvānyā
 voḍhuḥ kanyā pradīyate |
 ubhe ta ekaśulkena
 vahed ity abravīn manuḥ ||[8.199.1]
 
 [199.1]ikaṅ vvaṅ amintonakən kanyā, donyan səḍaṅ tinonton, vinvatan vəlyan, vinaraṅ pva ya, aveh ta ya kanyā len, iki vərəh-vərəh, ya aṅalapa karva, irikaṅ kanyā, ikaṅ paməli, karvanana kaṅ kanyā, vəli pisan gatinya, maṅkana liṅ bhaṭāra manu ṅūnin pavarah i bhagavān bhr̥gu.
 
base text: 
 nonmattāyā na kuṣṭhinyā
 na ca yā spr̥ṣṭamaithunā |
 pūrvaṁ doṣān abhikhyāpya
pradātā daṇḍam arhati ||[8.199.1]
 
 
  
colophon: iti asvāmicarita.   
chapter 9: 
   
dyad 200:  
base text: 
 r̥tvig yadi vr̥to yajñe
 svakarma parihāpayet |
 tasya karmānurūpeṇa
 deyo ’ṁśaḥ sahakartr̥bhiḥ ||[9.200.1]
 
 dakṣiṇāsu ca dattāsu
 svakarma parihāpayan |
 kr̥tsnam eva labhetāṁśam
 anyenaiva ca kārayet ||[9.200.2]
 
 [200.1]saṅ brāhmaṇa kinon ta ayajña, tātan iṅuvusakənira tikaṅ yajña, huvus ta sira vinehan dakṣiṇā, mvaṅ upakalpanira, sayogyaniṅ karmanira ta deniṅ aveh, tātan ginavenira tikaṅ yajña, valuyakənanira tikaṅ dakṣiṇā, sakvehniṅ tinaṅgapira ri saṅ yajamāna, saṅ yajamāna ameta viku len, tumulusakəna tikaṅ kārya.
 
 
dyad 201:  
base text: 
 yasmin karmaṇi yās tu syur
 uktāḥ pratyaṅgadakṣiṇāḥ |
 sa eva tā ādidīta
 bhajeran sarva eva vā ||[9.201.1]
 
 [201.1]ikaṅ dakṣiṇā humaḍaṅ i kālaniṅ yajña, *sasambhāvanira saṅ dakṣiṇānana, yathākrama de saṅ yajamāna an dakṣiṇānana, saṅ viku kunaṅ manava i rovaṅira.
 
 
dyad 202:  
base text: 
 rathaṁ hareta cādhvaryur
 brahmādhāne ca vājinam |
 hotā vāpi hared aśvam
 udgātā cāpy anaḥ kraye ||[9.202.1]
 
 [202.1]saṅ adhvaryuh, aṅalapa dakṣiṇā ratha, saṅ brahmādhāna, aṅalapa dakṣiṇā liman, saṅ hotā(,) aṅalapa dakṣiṇā kuda, saṅ udgātā, aṅalapa ratha kuda liman. saṅ brāhmaṇa maṅaji yajuḥveda, adhvaryuḥ ṅaranira, saṅ maṅaji ātharvaṇa, brahmādhāna ṅaranira, saṅ maṅaji r̥gveda, saṅ hotā ṅaranira, saṅ maṅaji sāmaveda, saṅ udgātā ṅaranira, maṅkana kramaniṅ adum dakṣiṇā.
 
 
dyad 203:  
base text: 
 sarveṣām ardhino mukhyās
 tadardhenārdhino ’pare |
 tr̥tīyinas tr̥tīyāṁśāś
 caturthāṁśās tu pādinaḥ ||[9.203.1]
 
 [203.1]saṅ brāhmaṇa mukhyaniṅ mayajña, dakṣiṇānana, ma, su, 1, saṅ kapiṅrvaniṅ luṅguh, dakṣiṇānana, (ma,) mā, 12, saṅ kapiṅtiganiṅ luṅguh, dakṣiṇānana, (ma,) mā, 8, saṅ kapiṅpatniṅ luṅguh, dakṣiṇānana, (ma,) mā, †3, ka,† maṅkana kramanya, liṅ bhaṭāra manu.
 
 
dyad 204:  
base text: 
 saṁbhūya svāni karmāṇi
 kurvadbhir iha mānavaiḥ |
 anena vidhiyogena
 kartavyāṁśaprakalpanā ||[9.204.1]
 
 [204.1]kadumaniṅ lābha ulihniṅ kinabehan, gavayakəna de saṅ maṅabehi karma, makasādhana pavarah saṅ hyaṅ āgama, maran tan patəmahan vyavahāra.
 
 
dyad 205:  
base text: 
 dharmārthaṁ yena dattaṁ syāt
 kasmai cid yācate dhanam |
 paścāc ca na tathā tat syān
 na deyaṁ tasya tad bhavet ||[9.205.1]
 
 [205.1]ikaṅ vvaṅ aveh dravyanya, asiṅ pavevehanya, dharma ta donya veh pūrvaka, ri vəkasan pinalakunya ta ya pavevehnya, tan yogya ikaṅ dravya maṅkana kilalanən, tan vehana ikaṅ akilala, ikaṅ vinehan makadravya ya.
 
 
dyad 206:  
base text: 
 yadi saṁsādhayet tat tu
 darpāl lobhena vā punaḥ |
 rājñā dāpyaḥ suvarṇaṁ syāt
 tasya steyasya niṣkr̥tiḥ ||[9.206.1]
 
 [206.1]maṅədvakən pva yāmalaku pavevehnya, makanimitta lobhanya, mūrkhanya, mvaṅ hyunya riṅ ahala, daṇḍa ikaṅ vvaṅ maṅkana de saṅ prabhu, nəmaṅ suvarṇa daṇḍaanya, ma, su, 1, mā, 8, təkanya pirak, 9600, deniṅ doṣa maṅkana, katambayaniṅ doṣaniṅ maliṅ pavevehnya ṅaranika.
 
 
dyad 207:  
base text: 
 dattasyaiṣoditā dharmyā
 yathāvad anapakriyā |
 ata ūrdhvaṁ pravakṣyāmi
 vetanasyānapakriyām ||[9.207.1]
 
 [207.1]nahan ta daṇḍanikaṅ vvaṅ viruddha pavevehnya, yogya deniṅ dumaṇḍa ya, mamuktya pāpa ya, pinagəhakən saṅ paṇḍita vruh riṅ āgama.
 
  
colophon: iti dattānapakarmacarita.   
chapter 10: 
  
dyad 208:  
base text: 
 yo grāmadeśasaṁghānāṁ
 kr̥tvā satyena saṁvidam |
 visaṁvaden naro lobhāt
 taṁ rāṣṭrād vipravāsayet ||[10.208.1]
 
 [208.1]ikaṅ vvaṅ magavai samaya riṅ grāma, riṅ deśa, riṅ saṅgha, satyaa ya riṅ liṅnya, kunaṅ yan adva ya riṅ samayanya, makanimitta lobhanya, iṅgatakəna ya sakiṅ kahananya, maṅkana daṇḍanya de saṅ prabhu.
 
  
dyad 209:  
base text: 
 nigr̥hya dāpayec cainaṁ
 samayavyabhicāriṇam |
 catuḥsuvarṇān ṣaṇniṣkāñ
 chatamānaṁ ca rājatam ||[10.209.1]
 
 
base text: 
 evaṁ daṇḍavidhiṁ kuryād
 dhārmikaḥ pr̥thivīpatiḥ |
 grāmajātisamūheṣu
 samayavyabhicāriṇām ||[10.209.1]
 
 [209.1]ikaṅ adva riṅ samaya, dadyaheri tuhunya, daṇḍan ta ya satus suvarṇa, ma, su, 1, 6400, daṇḍaniṅ mithyasamaya riṅ grāma, ma, su, 1, mā, 8, 9600, daṇḍaniṅ mithya riṁ deśa, ma, su, 1, mā, 4, 14600, daṇḍanikaṅ mithya riṅ saṅgha, ya ika sinaṅguh sipatniṅ nīrṇa samaya, daṇḍa gati ika.
 
  
colophon: iti samvidvyatikramacarita.   
chapter 11: 
  
dyad 210:   
base text: 
 krītvā vikrīya vā kiṁ cid
 yasyehānuśayo bhavet |
 so ’ntar daśāhāt tad dravyaṁ
 dadyāc caivādadīta ca ||[11.210.1]
 
 [210.1] ikaṅ vvaṅ adval dravya, maməli kunaṅ, alarāmbəknya, alaraṅ paməlinya, amurah padvalanya, avicāraa kunaṅ, yan sapuluh vəṅi lavasanya vinəli, dinvalnya kunaṅ, valuyakəna ikaṅ pirak paməli dravya, valuyakəna ikaṅ dravya vinəlinya, ujarana aṅasih-asih, enaka kavuvusanya, ikaṅ aməli dravya ulihanya piraknya, ikaṅ vinəlinya vehakəna iriya, paḍa dharma ulah kalih yan maṅkana.
 
 
dyad 211:  
base text: 
 pareṇa tu daśāhasya
 na dadyān nāpi dāpayet |
 ādadāno dadac caiva
 rājñā daṇḍyaḥ śatāni ṣaṭ ||[11.211.1]
 
 [211.1]kunaṅ yan livat sapuluh vəṅi, tan vehakəna ikaṅ dravya vinəlinya, mvaṅ piraknya tan valuyakəna, kədə̄ pva ya malaku dva-dvalanya, mvaṅ valuyaniṅ piraknya, ika ta vvaṅ maṅkana, yogya daṇḍa de saṅ prabhu, ma, su, 1, mā, 4, təkanya pirak, kunaṅ yan kəbo, sapi, vəḍus, vinəlinya, katon pva doṣanya de saṅ aməli, karva-təṅah lek lavasanya, valuyakəna i saṅ matumbasan, saṅ aməli valuyakəna piraknya, kunaṅ yan livat sakiṅ karva-təṅah lek, yogya daṇḍan ikaṅ amaluyakəna, ma, su, 1, mā, 4, daṇḍanya.
 
 
dyad 212:  
base text: 
 aśvānāñ ca paśūnāñ ca
 tripakṣād arpaṇam bhavet |
 viparyaye tu daṇḍaḥ syāt
 manūṣyāṇān tu vatsarāt ||[11.212.1]
 
 [212.1]kunaṅ yan vvaṅ vinəlinya, macañcala pva ya, satahun lavasanya, valuyakəna ya, i saṅ matumbasan, saṅ aməli valuyakəna piraknya, kunaṅ yan livat sakiṅ satahun, daṇḍan ikaṅ amaluyakən de saṅ prabhu, kadi ṅūni.
 
 
dyad 213:  
base text: 
 yas tu doṣavatīṁ kanyām
 anākhyāya prayacchati |
 tasya kuryān nr̥po daṇḍaṁ
 svayaṁ ṣaṇṇavatiṁ paṇān ||[11.213.1]
 
 [213.1]ikaṅ vvaṅ maveh alakya riṅ kanyā, tatan vinarahakən doṣanya irikaṅ pavevehanya, ikaṅ vvaṅ maṅkana, saṅ prabhu dumaṇḍa ya, ri saṅaṅ puluh nəm paṇa, mā, 4, ku, 3, 1900, təkanyan pirak.
 
  
colophon: iti krayavikrayacarita.   
chapter 12: 
  
dyad 214:  
base text: 
 divā vaktavyatā pāle
 rātrau svāmini tadgr̥he |
 yogakṣeme ’nyathā cet tu
 pālo vaktavyatām iyāt ||[12.214.1]
 
 [214.1]ikaṅ maṅvan vuvusən pramādanya, yan iṅ rahina təkaniṅ halanikaṅ maṅvan, kunaṅ yan iṅ vəṅi kahilaṅan ya, iṅ umahnikaṅ adravya ta ya, tan hana doṣanikaṅ aṅvan yan maṅkana, kunaṅ yan ahala vaṅkəlaṅnikaṅ kaṇḍaṅ, tan pinagər kunaṅ, tan vinarah ikaṅ madravya, hilaṅ tekaṅ kəbo riṅ vəṅi, ry umahnikaṅ madravya tuvi, ikaṅ maṅvan umaṅguha pramādanya, maṅəlyanana ta ya irikaṅ hilaṅ.
 
 
dyad 215:  
base text: 
 gopaḥ kṣīrabhr̥to yas tu
 sa duhyād daśato varām |
 gosvāmyanumate bhr̥tyaḥ
 sā syāt pāle ’bhr̥te bhr̥tiḥ ||[12.215.1]
 
  
base text: 
 naṣṭaṁ vinaṣṭaṁ kr̥mibhiḥ
 śvahataṁ viṣame mr̥tam |
 hīnaṁ puruṣakāreṇa
 pradadyāt pāla eva tu ||[12.215.1]
 
 [215.1]kunaṅ yan mati ulərən, sinahut iṅ asu, kaləbū riṅ juraṅ, sumur kunaṅ, tan tinuluṅan deniṅ aṅvan, maṅəlyanana juga ikaṅ maṅvan maṅkana.
 
 
dyad 216:  
base text: 
 vighuṣya tu hr̥taṁ caurair
 na pālo dātum arhati |
 yadi deśe ca kāle ca
 svāminaḥ svasya śaṁsati ||[12.216.1]
 
 [216.1]ikaṅ vənaṅ-vənaṅ iṅalap riṅ maliṅ, maṅuhuh tikaṅ maṅvan, malaku tuluṅ, ikaṅ vənaṅ-vənaṅ təhər hilaṅ, tan yogya ikaṅ maṅvan maṅəlyanana yan maṅkana, kunaṅ yan tan vruh riṅ deśa paṅvanana, tan vruh riṅ kāla paṅvanana, hilaṅ ikaṅ iṅvan denya, mon rahina, yogyāṅəlyanana ikaṅ maṅvan yan maṅkana.
 
 
dyad 217:  
base text: 
 karṇau carma ca vālāṁś ca
 bastisnāyūni rocanām |
 paśuṣu svāmināṁ dadyān
 mr̥teṣv aṅkāṁś ca darśayet ||[12.217.1]
 
 [217.1]ikaṅ vənaṅ-vənaṅ yan mati, adoh ikaṅ madravya, taliṅanya, kulitnya, buntutnya, *əyəh-əyəhanya, *vayaṅ-vayaṅanya, hampərunya, ika ta kabeh, mr̥tāṅga ṅaranya, vvatakəna ri saṅ madravya, cihnanya yan mati ika, saṅ madravya tan pamahidvaa yan maṅkana.
 

dyad 218:  
base text: 
 ajāvike tu saṁruddhe
 vr̥kaiḥ pāle tv anāyati |
 yāṁ prasahya vr̥ko hanyāt
 pāle tat kilbiṣaṁ bhavet ||[12.218.1]
 
 [218.1]ikaṅ vəḍus, vivi, minda kunaṅ, sinahut iṅ asu, tatan tinuluṅan denikaṅ maṅvan, mati pvekaṅ vəḍus, tan tinuluṅan, samūlyanikaṅ mati, həlyanana denikaṅ maṅvan.
 

dyad 219:  
base text: 
 tāsāṁ ced avaruddhānāṁ
 carantīnāṁ mitho vane |
 yām utplutya vr̥ko hanyān
 na pālas tatra kilbiṣī ||[12.219.1]
 
 [219.1]ikaṅ vənaṅ-vənaṅ apulaṅ alah mareṅ sukət, hana ta sumiṅsal saviji, ya ta binuru sinahut deniṅ asu, ikaṅ arva-rvān tikaṅ asu, mati pva ya, tan ana doṣanikaṅ maṅvan.
 

dyad 220:  
base text: 
 dhanuḥśataṁ parīhāro
 grāmasya syāt samantataḥ |
 śamyāpātās trayo vāpi
 triguṇo nagarasya tu ||[12.220.1]
 
  
base text: 
 tatrāparivr̥taṁ dhānyaṁ
 vihiṁsyuḥ paśavo yadi |
 na tatra praṇayed daṇḍaṁ
 nr̥patiḥ paśurakṣiṇām ||[12.220.1]
 
 [220.1]ikaṅ sapi kəbo amaṅan pari, tan pinagər pva ya, asiṅ vənaṅ-vənaṅa yan maṅkana pva ya daṇḍanən ika de saṅ prabhu, ikaṅ maṅvan, ri səḍəṅikāṅvan-ṅvan yāmaṅan pari tan pinagər.
 

dyad 221:  
base text: 
 vr̥tiṁ tatra prakurvīta
 yām uṣṭro nāvalokayet |
 chidraṁ ca vārayet sarvaṁ
 śvasūkaramukhānugam ||[12.221.1]
 
  
base text: 
 pathi kṣetre parivr̥te
 grāmāntīye ’tha vā punaḥ |
 sapālaḥ śatadaṇḍārho
 vipālān vārayet paśūn ||[12.221.1]
 
 [221.1]ikaṅ vənaṅ-vənaṅ amaṅan pari huvus pinagər, ikaṅ maṅvan mulat ta ya, yogya daṇḍan ikaṅ maṅvan, riṅ satus paṇa, mā, 5, 2000, tkanya. ikaṅ vənaṅ-vənaṅ maṅkana kramanya, yan tan hana ikaṅ maṅvan lumihata, vrəgakəna ya denikaṅ masavah.
 

dyad 222:  
base text: 
 kṣetreṣv anyeṣu tu paśuḥ
 sapādaṁ paṇam arhati |
 sarvatra tu śado deyaḥ
 kṣetrikasyeti dhāraṇā ||[12.222.1]
 
 [222.1]yapvan pamaṅan pari ikaṅ kəbo sapi, adoha sakeṅ avan, sakeṅ thāni kunaṅ, ya ika kaliṅaniṅ ujar, anyeṣu, yogya daṇḍan ikaṅ maṅvan, ri satus lima likur paṇa, mā, 6, ku, 1, 2500. asiṅ pinaṅanya riṅ savah, satus paṇa, daṇḍanya, vehakəna ri saṅ masavah, maṅkana pahiṅan bhaṭāra manu.
 

dyad 223:  
base text: 
 anirdaśāhāṁ gāṁ sūtāṁ
 vr̥ṣān devapaśūṁs tathā |
 sapālān vā vipālān vā
 na daṇḍyān manur abravīt ||[12.223.1]
 
 [223.1]kunaṅ yan ləmbu mānak-anak, tapvan təka sapuluh rahina, *kaṇḍaṅan, ləmbu saṅ hyaṅ kunaṅ, amaṅan pari riṅ savah, pinagər tan pinagər kunaṅ, tan ḍaṇḍan ikaṅ ləmbu maṅkana, liṅ bhaṭāra manu ṅūni. 
 
 
dyad 224:  
base text: 
 kṣetriyasyātyaye daṇḍo
 bhāgād daśaguṇo bhavet |
 tato ’rdhadaṇḍo bhr̥tyānām
 ajñānāt kṣetrikasya tu ||[12.224.1]
 
 [224.1]kunaṅ yan mati, tikəla ikaṅ ləmbu de saṅ masavah maṅdaṇḍa, galaknya hetu, daśaguṇakəna samūlyanikaṅ ləmbu, həlyananya de saṅ masavah, kunaṅ yan kavula saṅ masavah, amatyani anikəli kunaṅ, pañcaguṇakəna samūlyanikaṅ ləmbu, həlyananya, apan pakon saṅ tuhan ika.
 
 
dyad 225:  
base text: 
 etad vidhānam ātiṣṭhed
 dhārmikaḥ pr̥thivīpatiḥ |
 svāmināṁ ca paśūnāṁ ca
 pālānāṁ ca vyatikrame ||[12.225.1]
 
  
base text: 
 sīmāṁ prati samutpanne
 vivāde grāmayor dvayoḥ |
 jyeṣṭhe māsi nayet sīmāṁ
 suprakāśeṣu setuṣu ||[12.225.1]
 
 [225.1]ikaṅ grāma rvaṅ siki, avicāra sīmā, pagavayakəna sīmā vatəs, tambak, ikaṅ hīṅan prakāśakəna ya de saṅ prabhu, atūta yukty ata ya, riṅ jyeṣṭhātah māsanya, ika ta kabeh gavayakəna ya i pahīṅananiṅ sīmā.
 
 
dyad 226:  
base text: 
 upachannāni cānyāni
 sīmāliṅgāni kārayet |
 sīmājñāne nr̥ṇāṁ vīkṣya
 nityaṁ loke viparyayam ||[12.226.1]
 
 
base text: 
 aśmano ’sthīni govālāṁs
 tuṣān bhasma kapālikāḥ |
 karīṣam iṣṭakāṅgārāṁś
 charkarā vālukās tathā ||[12.226.1]
 
 
base text: 
 yāni caivaṁprakārāṇi
 kālād bhūmir na bhakṣayet |
 tāni saṁdhiṣu sīmāyām
 aprakāśāni kārayet ||[12.226.1]
 
 [226.1]ikaṅ sīmā-liṅga tan katon, upacchanna ṅaranya, konakəna gavayən de saṅ mavicāra sīmā kalih, ya ta paṅavruhanya hīṅaniṅ vatəsnya, an vulati kahilaṅanikaṅ cihna vr̥kṣa: vatu, tahulan, *bubatniṅ ləmbu, məraṅ, avu, kalapa, viṅka, karikil vatu, iṣṭaka, arəṅ, paras, hənī tasik. ika ta kabeh, sīmā-upacchanna-liṅga ṅaranya kabeh.
 
 
dyad 227:  
base text: 
 sīmāvr̥kṣāṁś tu kurvīta
 nyagrodhāśvatthakiṁśukān |
 śālmalīsālatālāṁś ca
 kṣīriṇaś caiva pādapān ||[12.227.1]
 
 
base text: 
 gulmān veṇūṁś ca vividhān
 śamīvallīsthalāni ca |
 śarān kubjakagulmāṁś ca
 tathā sīmā na naśyati ||[12.227.1]
 
 [227.1]kavruhana de saṅ prabhu hīṅan-hīṅaniṅ ləmahikaṅ mavyavāhara, makanimitta cihnanya, tanəmana kayu ikaṅ vatəs, nyagrodha, variṅin, bodhi, ḍaḍap, śālmalī, lərək, sāla, raṇḍə, kṣīriṇa, kayv akəmbaṅ avoh, vanaspati, kayv agətih, ya ta lvirnikaṅ kayu tanəmən, riṅ pahīṅanan. śalmika, kasine, vehən makveha, raṇḍə rambataniṅ udvad magəṅ, valya, valuh, kavittha, jirət, ika ta kabeh tanəməniṅ sīmā vatəs, tatan hilaṅaniṅ sīmā vatəs yan maṅkana.
 
 
dyad 228:  
base text: 
 taḍāgāny udapānāni
 vāpyaḥ prasravaṇāni ca |
 sīmāsaṁdhiṣu kāryāṇi
 devatāyatanāni ca ||[12.228.1]
 
 
base text: 
 etair liṅgair nayet sīmāṁ
 rājā vivadamānayoḥ |
 pūrvabhuktyā ca satatam
 udakasyāgamena ca ||[12.228.1]
 
 [228.1]taṭāka, ḍavuhan, kūpa, sumur, udapāna, talaga sinukan, prasravaṇa, vulakan, mvaṅ ikaṅ pamukty alavas, udakasya, hilīniṅ kali kunaṅ, nahan ta cihna paṅavruhanira.
 
 
dyad 229:  
base text: 
 yadi saṁśaya eva syāl
 liṅgānām api darśane |
 sākṣipratyaya eva syāt
 sīmāvādavinirṇayaḥ ||[12.229.1]
 
 [229.1]yan saṅśaya saṅ prabhu ri hananiṅ sīmāliṅga, pavarahniṅ sākṣi pituhunira, maṅkana deniṅ magəhakəna sīmā səḍəṅ cinarita.
 
 
dyad 230:  
base text: 
 grāmeyakakulānāṁ tu
 samakṣaṁ sīmni sākṣiṇaḥ |
 praṣṭavyāḥ sīmaliṅgāni
 tayoś caiva vivādinoḥ ||[12.230.1]
 
 [230.1]i papupulninikaṅ təpi siriṅnikaṅ mavyavahāra sīmā kalih, takvanana de saṅ prabhu, i səḍəṅ prasiddhaniṅ vatəsnikaṅ thāni.
 
 
dyad 231:  
base text: 
 te pr̥ṣṭās tu yathā brūyuḥ
 samastāḥ sīmni niścayam |
 nibadhnīyāt tathā sīmāṁ
 sarvāṁs tāṁś caiva nāmataḥ ||[12.231.1]
 
 [231.1]tinakvanan pva sākṣinya kabeh, mavaraha ta ya irikaṅ prasiddha vatəs, ri huvusnyan pavarah, tulisakəna ta nāmanya, mvaṅ sapavarahnya irikaṅ vatəs.
 
 
dyad 232:  
base text: 
 śirobhis te gr̥hītvorvīṁ
 sragviṇo raktavāsasaḥ |
 sukr̥taiḥ śāpitāḥ svaiḥ svair
 nayeyus te samañjasam ||[12.232.1]
 
 [232.1]huvusnyan tinulisakən araniṅ sākṣinya kabeh, konən ta ya sākṣinya sumuhuna ikaṅ ləmah sinəṅguhanya vatəs, alapən sakala pagəṅnya, kambaṅana kambaṅ abaṅ, śapathanana ta ya de saṅ prabhu, liṅanira, tan təmva phalaniṅ gaventa hayu yan kita mithya, tuhu pva kitāvarah, katəmu pva phalaniṅ gaventa hayu(,) liṅanira iriya.
 
 
dyad 233:  
base text: 
 yathoktena nayantas te
 pūyante satyasākṣiṇaḥ |
 viparītaṁ nayantas tu
 dāpyāḥ syur dviśataṁ damam ||[12.233.1]
 
 [233.1]ikaṅ sākṣi kinənan śapatha, sapta divaśa hīṅanya, kadi pavarah ṅūni riṅ sākṣicarita, tan vikāra pva ya, pavitra ikaṅ satyasākṣi yan maṅkana, ikaṅ vatəs pavarahnya, pagəhakəna de saṅ prabhu, mithya pva sākṣinya, katəkan jāti-rogāgni-maraṇa, makāntaṅ sapta divasa, ika taṅ maṅkana, daṇḍan ta ya ikaṅ sākṣi, de saṅ prabhu, rvaṅ atus paṇa riṅ vvaṅ tuṅgalan, mā, 10, 4000, təkanya, ikaṅ avyavahāra mithya sākṣinya, sorakəna pakṣanya.
 
 
dyad 234:  
base text: 
 sākṣyabhāve tu catvāro
 grāmāḥ sāmantavāsinaḥ |
 sīmāvinirṇayaṁ kuryuḥ
 prayatā rājasaṁnidhau ||[12.234.1]
 
 [234.1]yan tan hana sākṣya, takvanana taṅ caturgrāma, sakaparək deniṅ mavicāra, humatura riṅ saṅ prabhu, majara i tuhu sīmā vatəs vinicāra.
 
 
dyad 235:  
base text: 
 sāmantānām abhāve tu
 maulānāṁ sīmasākṣiṇām |
 imān apy anuyuñjīta
 puruṣān vanagocarān ||[12.235.1]
 
 vyādhāñ śākunikān gopān
 kaivartān mūlakhānakān |
 vyālagrāhān uñchavr̥ttīn
 anyāṁś ca vanagocarān ||[12.235.2]
 
 te pr̥ṣṭās tu yathā brūyuḥ
 sīmāsaṁdhiṣu lakṣaṇam |
 tat tathā sthāpayed rājā
 dharmeṇa grāmayor dvayoḥ ||[12.235.3]
 
 [235.1]yan tan hana caturgrāma, vruh irikaṅ vatəs, tan hana ikaṅ maulāḥ, matakvan saṅ prabhu ikaṅ asabhā-sukət, vyādhān, tuha buru, śākunikān, pakṣimatsyamr̥gān hanti, prapikat, prajariṅ manuk,  maṅvan javi-javi, kaivartān, vvaṅ aparahu-parahu,  vvaṅ manuhan suḍa uvi hilus, vyālagrāhān, vvaṅ amet ulā, uvaya, uñcha vr̥ttīn, vvaṅ aṅasag-asag siṅgaṅ, vanagocarān, vvaṅ anulup lutuṅ, añjala ivak, ika ta kabeh, takvanana de saṅ prabhu, pajarakəna, lakṣaṇa nikaṅ vatəs, sapavarahnya pagəhakəna de saṅ prabhu, ikaṅ iṅ ləmah ikaṅ avicāra kalih, dharma sira yan maṅkana.  
 
 
dyad 236:  
base text: 
 kṣetrakūpataḍāgānām
 ārāmasya gr̥hasya ca |
 sāmantapratyayo jñeyaḥ
 sīmāsetuvinirṇayaḥ ||[12.236.1]
 
 [236.1]ikaṅ savah, sumur, talaga, kubvan, pomahan, lakṣaṇanikaṅ sīmā vatəs, pavarahniṅ sāmanta, yan tinakvanan de saṅ prabhu, kapagəhakəna ya, prasiddhā ya tuhu vatəs.
 
 
dyad 237:  
base text: 
 sāmantāś cen mr̥ṣā brūyu
 setau vivādatāṁ nr̥̄ṇām |
 sarve pr̥thak pr̥thag
 daṇḍyā rājñā madhyamasāhasam ||[12.237.1]
 
 [237.1]ikaṅ sāmanta təpi siriṅ kabeh adva ta denyāvarah, irikaṅ vatəs cinarita, paṅavruha yan adva kadi ṅūni konən aśapatha: ya, vikāra ta ya, yogya daṇḍan ikaṅ təpi siriṅ kabeh, de saṅ prabhu, madhyamasāhasa daṇḍanya, mā, su, 1, mā, 9, 10000, ri sāmanta-sāmanta.
 
 
dyad 238:  
base text: 
 gr̥haṁ taḍāgam ārāmaṁ
 kṣetraṁ vā bhīṣayā haran |
 śatāni pañca daṇḍyaḥ syād
 ajñānād dviśato damaḥ ||[12.238.1]
 
 [238.1]ikaṅ vvaṅ amiḍik ləmah, pomahan, kubvan, savah, talaga sinukan, yogya daṇḍan ikaṅ amiḍik, de saṁ prabhu, limaṅ atus paṇa daṇḍanya, mā, su, 1, mā, 9, 10000, təkanya, kunaṅ yan tan vruh yan pamiḍik, rvaṅ atus paṇa daṇḍanya, mā, 10, təkanya.
 
 
dyad 239:  
base text: 
 sīmāyām aviṣahyāyāṁ
 svayaṁ rājaiva dharmavit |
 pradiśed bhūmim eteṣām
 upakārād iti sthitiḥ ||[12.239.1]
 
 [239.1]səḍəṅnyan paḍa kdə̄-kdə̄ ikaṅ mavicāra kalih, athavā deniṅ aṅartha, tan hana vənaṅ aṅisyani dravya-hajinya, pūrvasthiti kinavənaṅakən ya kunaṅ, alapən de saṅ prabhu ikaṅ sīmā, vruh riṅ dharma sira(,) yan maṅkana, vehakəna ya i mantrinira, paṅivva dharma hetunya, athavā deniṅ aṅartha, vehakənanira ya rikaṅ deśākveh vvaṅnya, upakāra vənaṅ aṅisyani dravya haji, mvaṅ pūrvvasthitinya hetu, maṅkana liṅ saṅ hyaṅ haji, pilihana paḍa yukti ika.
 
 
dyad 240:  
base text: 
 dhvajinī matsyanītaiva
 naidhānī bhayavarjitā |
 rājaśāsananītā ca
 sīmā pañcavidhā smr̥tā ||[12.240.1]
 
 [240.1]dhvajinī, sīma kataṇḍān, matsyanītā, sīmāṅaturakən ivak, naidhānī, sīma kudur, bhayavarjitā, sīma svatantra, rājaśāsana, sīma lukayan, parujar haji kunaṅ, lima kvehiṅ sīma kavruhakəna.
  
colophon: iti sīmācarita.  
  
chapter 13: 
  
dyad 241:  
base text: 
 eṣo ’khilenābhihito
 dharmaḥ sīmāvinirṇaye |
 ata ūrdhvaṁ pravakṣyāmi
 vākpāruṣyavinirṇayam ||[13.241.1]
 
  
  [...]    [241.1]halaniṅ śarīra, halaniṅ pajātyan, halaniṅ pinaṅan, halaniṅ gave, halaniṅ kajanman, halaniṅ kavitan, halaniṅ taliṅa, halaniṅ paṅrəṅə̄ kunaṅ, ika ta kabeh, inujarakəniṅ vvaṅ magalak, araniṅ ujar maṅkana, vākpāruṣya ṅaranya liṅ saṅ paṇḍita.
 
 
dyad 242:  
  [...]    [242.1]ujar hala ulihniṅ paṅrəṅə̄ pūrvaka, inujarakən denikaṅ aṅrəṅə̄ sahakrodhānya ta ya, tuhu ta ya, ndan magavay alarāmbək riṅ len, donya{,} inujarakən, ṅaraniṅ ujar maṅkana, vākpāruṣya ṅaranya liṅ saṅ paṇḍita.
 
 
dyad 243:  
  [...]    [243.1]ikaṅ vvaṅ manaṅguh vuta, vuta kita liṅnya, ikaṅ sinaṅguh vuta tuhva ya vuta, ṅaraniṅ ujar maṅkana, vākparuṣya ṅaranya muvah liṅ saṅ paṇḍita. 
 
 
dyad 244:  
base text: 
 patitaṁ patitety uktvā
 cauraṁ caureti vā punaḥ |
 vacanāt tulyadoṣaḥ syān
 mithyā dvir doṣatāṁ vrajet ||[13.244.1]
 
 [244.1]ikaṅ vvaṅ mojar iṅ ayan, ayan kita liṅnya, ndan ikaṅ ayan kr̥taprāyaścitta, mojar iṅ maliṅ, maliṅ kita liṅnya, ndan ikaṅ maliṅ huvus dinaṇḍa, sabyayaniṅ aprāyaścittanikaṅ ayan, sadaṇḍanikaṅ maliṅ ṅūni, ya kaliṅaniṅ tulyadoṣa, ya ta paṅdaṇḍa rikaṅ manaṅguh ayan, mvaṅ ikaṅ manaṅguh maliṅ, ujarnya hetunyan dinaṇḍa, riṅ tan doṣanya, mithyā pva ya panaṅguhnya maliṅ, mvaṅ ayan, dviguṇakəna ikaṅ byaya, mvaṅ daṇḍaniṅ maliṅ ṅūni, maṅkana daṇḍanya yan mithyā.
 
 
dyad 245:  
base text: 
 śataṁ brāhmaṇam ākruśya
 kṣatriyo daṇḍam arhati |
 vaiśyo ’dhyardhaśataṁ dve vā
 śūdras tu vadham arhati ||[13.245.1]
 
 [245.1]kunaṅ yan kṣatriya vākpāruṣya riṅ saṅ brāhmaṇa, yogya ḍaṇḍan iṅ satus paṇa, mā, 5, təkanya, vaiśya vākpāruṣya i saṅ brāhmaṇa, rvaṅ atus limaṅ puluh paṇa, yogya ḍaṇḍan ya, mā, 12, ku, 2, 5000, təkanya, rvaṅ atus paṇa kunaṅ, mā, 10, təkanya, kunaṅ yan śūdra vākpāruṣya i saṅ brāhmaṇa, yogya patyana ya.
 
 
dyad 246:  
base text: 
 pañcāśad brāhmaṇo daṇḍyaḥ
 kṣatriyasyābhiśaṁsane |
 vaiśye syād ardhapañcāśac
 chūdre dvādaśako damaḥ ||[13.246.1]
 
 [246.1]kunaṅ yan saṅ brāhmaṇa vākpāruṣya riṅ kṣatriya, daṇḍan limaṅ puluh paṇa, mā, 2, ku, 2, təkanya. saṅ brāhmaṇa vākpāruṣya riṅ vaiśya, daṇḍan (rvaṅ puluh limaṅ paṇa) mā, 1, ku, 1, təkanya. saṅ brāhmaṇa vākpāruṣya riṅ śūdra, daṇḍa rva vlas paṇa, ku, 2, sa, 4, təkanya.
 
 
dyad 247:  
base text: 
 viprakṣatriyavat kāryo
 daṇḍo rājanyavaiśyayoḥ |
 vaiśyakṣatriyayoḥ śūdre
 vipre yaḥ kṣatravaiśyayoḥ ||[13.247.1]
 
 [247.1]saṅ kṣatriya, mvaṅ vaiśya silih vākpāruṣya, yogya daṇḍan kalih, yan vaiśya vākpāruṣya riṅ saṅ kṣatriya, daṇḍan ya satus paṇa, mā, 5, təkanya. saṅ kṣatriya vākpāruṣya riṅ śūdra, sadaṇḍaniṅ saṅ brāhmaṇa vākpāruṣya riṅ śūdra, vaiśya vākpāruṣya riṅ śūdra, 440, daṇḍanya. yan śūdra vākpāruṣya riṅ śūdra, ku, 2, pa, 2, daṇḍaa. śūdra vākpāruṣya riṅ vaiśya, mā, 5, daṇḍanya, kagavayaniṅ daṇḍa riṅ rāja.
 
 
dyad 248:  
base text: 
 samutkarṣāpakarṣābhyāṁ
 vipravad daṇḍakalpanā |
 rājanyavaiśyaśūdrāṇām
 r̥te vācyād iti sthitiḥ ||[13.248.1]
 
 [248.1]yan (kṣatriya) vaiśya śūdra kadi daṇḍa saṅ brāhmaṇa, tumūtana kasor kaləvihniṅ janma hetunika, tatan pamatyakəna* ya, maṅkana liṅ saṅ hyaṅ āgama.
 
 
dyad 249:  
base text: 
 samavarṇe dvijātīnāṁ
 dvādaśaiva vyatikrame |
 vādeṣv avacanīyeṣu
 tad eva dviguṇaṁ bhavet ||[13.249.1]
 
 [249.1]ikaṅ pandaṇḍerikaṅ vvaṅ vākpāruṣya, kevala dvādaśa ya, paḍa vākpāruṣya riṅ sārah-arahnira sovaṅ-sovaṅ, hana pva vākpāruṣya irikaṅ tan hana doṣanya, kevalya dviguṇākəna ikaṅ dvādaśa paṇa, padlikur paṇa təmahanya, mā, 1, pa, 4, daṇḍanikaṅ maṅkana.
 
 
dyad 250:  
base text: 
 ekajātir dvijātīṁs tu
 vācā dāruṇayā kṣipan |
 jihvāyāḥ prāpnuyāc chedaṁ
 jaghanyaprabhavo hi saḥ ||[13.250.1]
 
 [250.1]kunaṅ deniṅ amatyani śūdra yan antyanta hala ujarnya riṅ saṅ brāhmaṇa, kṣatriya, tugəlana liḍahnya, maṅkana liṅ saṅ hyaṅ āgama, maṅkana daṇḍaanya, apan antyanta sorniṅ janmanya.
 
 
dyad 251:  
base text: 
 nāmajātigrahaṁ tv eṣām
 abhidroheṇa kurvataḥ |
 nikheyo ’yomayaḥ śaṅkur
 jvalann āsye daśāṅgulaḥ ||[13.251.1]
 
 [251.1]ikaṅ ayomayaḥ śaṅkuḥ, limpuṅ vəsi, *tunvakəna riṅ apuy, taṅan karva *təvəkakəna riṅ tutukniṅ śūdra, yan aṅuman-uman ri ṅaran saṅ brāhmaṇa, mvaṅ ṅaraniṅ tuha-tuhanira, makanimitta drohakanya ri sira.
 
 
dyad 252:  
base text: 
 dharmopadeśaṁ darpeṇa
 viprāṇām asya kurvataḥ |
 taptam āsecayet tailaṁ
 vaktre śrotre ca pārthivaḥ ||[13.252.1]
 
 [252.1]ikaṅ śūdra, aṅuman-uman marah-marah saṅ brāhmaṇa, kədə̄ makanimitta bhaṅganya, syukana ləṅa səḍaṅ apanas tutuknya, taliṅanya, maṅkana daṇḍanya de saṅ prabhu.
 
 
dyad 253:  
base text: 
 śrutaṁ deśaṁ ca jātiṁ ca
 karma śarīram eva ca |
 vitathena bruvan darpād
 dāpyaḥ syād dviśataṁ damam ||[13.253.1]
 
 [253.1]ikaṅ śūdra, aṅucap ri halanyājinya rovaṅnya paḍa śūdra, kajanmanya, deśanya, gavenya, śarīranya, ndatan tuhu sapaṅucapnya, makanimitta bhaṅganya, ika ta maṅkana, yogya daṇḍan rvaṅ atus paṇa, de saṅ prabhu, mā, 10, təkanya.
 
 
dyad 254:  
base text: 
 kāṇaṁ vāpy atha vā khañjam
 anyaṁ vāpi tathāvidham |
 tathyenāpi bruvan dāpyo
 daṇḍaṁ kārṣāpaṇāvaram ||[13.254.1]
 
 [254.1]ikaṅ vvaṅ manaṅguh putikən, vuta, timpaṅ, salviraniṅ vikāra, yadyapi tuhva sapanaṅguhnya, yogya daṇḍa de saṅ prabhu, tigaṅ kārṣāpaṇa, tigaṅ saga vəsi, 120, təkanya.
 
 
dyad 255:  
base text: 
 mātaraṁ pitaraṁ jāyāṁ
 bhrātaraṁ tanayaṁ gurum |
 ākṣārayañ chataṁ dāpyaḥ
 panthānaṁ cādadad guroḥ ||[13.255.1]
 
 [255.1]ikaṅ vvaṅ vākpāruṣya, *amlāmla *aṅiṅgatakən rībunya, ri strīnya tan padoṣa, i vvaṅ sānaknya, ibunya, tan patūt i maryādaniṅ guru kunaṅ, ika ta kabeh, yogya daṇḍan de saṅ prabhu, satus paṇa daṇḍanya, mā, 5, tkanya.
 
 
dyad 256:  
base text: 
 brāhmaṇakṣatriyābhyāṁ tu
 daṇḍaḥ kāryo vijānatā |
 brāhmaṇe sāhasaḥ pūrvaḥ
 kṣatriye tv eva madhyamaḥ ||[13.256.1]
 
 [256.1]kunaṅ yan saṅ brāhmaṇa(janmāṅiṅgatakən mātā)dinira, daṇḍan sira riṅ pūrvasāhasa de saṅ prabhu, (mā, 12, ku, 2,) təkanya. saṅ kṣatriyajanmāṅiṅgatakən mātādinira, daṇḍan sira de saṅ prabhu, riṅ madhyamasāhasa, mā, su, 1, mā, 9, təkanya.
 
 
dyad 257:  
base text: 
 viṭśūdrayor evam eva
 svajātiṁ prati tattvataḥ |
 chedavarjaṁ praṇayanaṁ
 daṇḍasyeti viniścayaḥ ||[13.257.1]
 
 [257.1]kunaṅ vaiśya, aṅiṅgatakən mātādinya, daṇḍan riṅ pūrvasāhasa de saṅ prabhu. śūdrāṅiṅgatakən mātādinya, ya kaliṅaniṅ svajātim prati, antyādi deniṅ aṅartha, daṇḍan ya riṅ madhyamasāhasa, de saṅ prabhu, yukti ika denira, ya kaliṅaniṅ dharmataḥ.
 
 
dyad 258:  
base text: 
 eṣa daṇḍavidhiḥ prokto
 vākpāruṣyasya tattvataḥ |
 ata ūrdhvaṁ pravakṣyāmi
 daṇḍapāruṣyanirṇayam ||[13.258.1]
 
 [258.1]ikaṅ daṇḍa vākpāruṣya, huvus inajarakənmami, mavaraha ta kami daṇḍaniṅ (daṇḍa)pāruṣya.
 
  
colophon: iti vākpāruṣyacarita.   
chapter 14: 
  
dyad 259:  
  [...]    [259.1]ikaṅ aṅlarani vvaṅ, aṅrahi vvaṅ, anikəlana, anibākəna, amatyanana kunaṅ, ṅaraniṅ ulah maṅkana, daṇḍapāruṣya ṅaranya, liṅ saṅ paṇḍita.
 
 
dyad 260:  
  [...]    [260.1]ikaṅ vvaṅ aməraṅ, aṅgutuk iṅ vatu, viṅka kunaṅ, amupuh iṅ kayu kunaṅ, iṅ tahulan, ahabət i hri, mvaṅ tatali, aṅələmakən iṅ vvai, anampyal, andədəl, anahut, aṅgarut, anampək iṅ təḍa, nāhan pratyekaniṅ mulahakən daṇḍapāruṣya.
 
  
dyad 261:  
  [...]    [261.1]ikaṅ rva, sādhya, sādhana, sādhya ṅaranya, duḥkhādi, sādhana ṅaranya, śāstrādi, vəkasniṅ sādhanapada, vidyād garīyaḥ, kavruhana ləvih de saṅ paṇḍita, ikaṅ asādhana śāstrādi ādinya, nāhan śāstra kavruhakəna ləvih təmən ika, de saṅ paṇḍita.
 
 
dyad 262:  
base text: 
 yena kena cid aṅgena
 hiṁsyāc cec chreṣṭham antyajaḥ |
 chettavyaṁ tad tad evāsya
 tan manor anuśāsanam ||[14.262.1]
 
 [262.1]ikaṅ śūdra, aṅlarani saṅ brāhmaṇa, makanimitta salviraniṅ śarīrāvayavanya, ika ta sādhananya tugəlana ya de saṅ prabhu, maṅkana liṅ bhaṭāra manu. 
 
  
dyad 263:  
base text: 
 pāṇim udyamya daṇḍaṁ vā
 pāṇicchedanam arhati |
 pādena praharan kopāt
 pādacchedanam arhati ||[14.263.1]
 
 [263.1]ikaṅ śūdra yan paṅabət iṅ prəp, aṅayat riṅ palu-palu kunaṅ, i saṅ brāhmaṇa, yogya tugəlana taṅanya, de saṅ prabhu. andədəla ikaṅ śūdra i saṅ brāhmaṇa, makanimitta galaknya, yogya tugəlana sukunya, de saṅ prabhu.
 
 
dyad 264:  
base text: 
 sahāsanam abhiprepsur
 utkr̥ṣṭasyāvakr̥ṣṭajaḥ |
 kaṭyāṁ kr̥tāṅko nirvāsyaḥ
 sphicaṁ vāsyāvakartayet ||[14.264.1]
 
 [264.1]ikaṅ śūdra yan aharəp aliṅgiha i paluṅguhanira saṅ brāhmaṇa, praṅən vaṅkiṅ-vaṅkiṅnya, ya cihnanya, mvaṅ *pva-pvalanya praṅən ya sasisih, dohakəna ya.
 
 
dyad 265:  
base text: 
 avaniṣṭhīvato darpād
 dvāv oṣṭhau chedayen nr̥paḥ |
 avamūtrayato meḍhram
 avaśardhayato gudam ||[14.265.1]
 
 [265.1]ikaṅ śūdra aṅidoni riṅ saṅ brāhmaṇa, makanimitta galaknya, təvərən lambenya i sor i ruhur, de saṅ prabhu. aṅəyəhi ikaṅ śūdra i saṅ brāhmaṇa, tugəlana upasthanya. yen aṅəntuti saṅ brāhmaṇa, təvərana lətnya.
 
 
dyad 266:  
base text: 
 keśeṣu gr̥hṇato hastau
 chedayed avicārayan |
 pādayor dāḍhikāyāṁ ca
 grīvāyāṁ vr̥ṣaṇeṣu ca ||[14.266.1]
 
 [266.1]ikaṅ śūdrārəṅgut hulu saṅ brāhmaṇa, amulirakən iruṅ, anəkək gulū, amijət *pəli, hayva ya iṅucap-ucap de saṅ prabhu, tugəlana ta hastanya kalih.
 
  
dyad 267:  
base text: 
 tvagbhedakaḥ śataṁ daṇḍy
 lohitasya ca darśakaḥ |
 māṁsabhettā tu ṣaṇniṣkān
 pravāsyas tv asthibhedakaḥ ||[14.267.1]
 
 [267.1]salviranikaṅ daṇḍapāruṣya, ri savarṇanya, anecelakən* kulit, amətvakən rah, satus paṇa yogya daṇḍa de saṅ prabhu, mā, 5. kunaṅ yan paṅanini dagiṅ, daṇḍa ya riṅ ṣaḍniṣka, mā, su, 1, mā, 8, 9600, təkanya. kunaṅ yan panikəli, daṇḍan ya riṅ ṣaḍniṣka, iṅgatakəna ya. 
 
 
dyad 268:  
base text: 
 vanaspatīnāṁ sarveṣām
 upabhogo yathā yathā |
 tathā tathā damaḥ kāryo
 hiṁsāyām iti dhāraṇā ||[14.268.1]
 
 [268.1]kunaṅ ikaṅ vvaṅ amraṅ kayu, salviraniṅ kayu, samūlyanikaṅ kayu daṇḍanya, yan mati ikaṅ kayu denya, maṅkā həlyananya, maṅkana liṅ bhaṭāra manu. 
 
 
dyad 269:  
base text: 
 manuṣyāṇāṁ paśūnāṁ ca
 duḥkhāya prahr̥te sati |
 yathā yathā mahad duḥkhaṁ
 daṇḍaṁ kuryāt tathā tathā ||[14.269.1]
 
 [269.1]ikaṅ aṅlarani vvaṅ, paśu kunaṅ, salaranikaṅ linaranya, pandaṇḍeriya, ya ta kaliṅaniṅ yathā yathā.
 
 
dyad 270:  
base text: 
 aṅgāvapīḍanāyāṁ ca
 prāṇaśoṇitayos tathā |
 samutthānavyayaṁ dāpyaḥ
 sarvadaṇḍam athāpi vā ||[14.270.1]
 
 [270.1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
 
dyad ...:  
base text: 
 ... |
 ... ||[14.....1]
 
 [....1]
 
    