The Kakavin Rāmavijaya.  or ‘Rāma's Conquest’ by Tan iṅ RātDigital Critical Edition of the Kakavin Rāmavijaya edited by Arlo Griffiths
Witnesses:
msL: Leiden University Library, Leiden, Special Collections, Or 4697
msJK: Australian National University???, Canberra, Hooykaas Ketut Sangka Collection, 4/3

Current Version: draft, 2023-06-27Z
Still in progress – do not quote without permission.
Copyright (c) 2019-2025 by Arlo Griffiths.
  
invocation: avighnam astu. canto 1: 
   śrī kāmeśvara niṣkalātmaka manr̥ṣṭi turida səḍəṅiṅ karasikan,
 sək taṅ rāga piniṇḍa muṅgvi hatiniṅ saharas i daləmiṅ pasaṅgaman,
 svīkān rakṣa rəṅihniṅ adyah anahən lara pinuputan antyaniṅ gati,
 līla sthūla śarīra sāka pada śūnya muvah i huvusiṅ madan tapih.[1.1]

  sāmaṅkāna sireki tapva makamūrtti kakavin araras linaṅvakən,
 muṅgv iṅ ketaka sampratiṣṭha ginəlar sakala pinakamuṣṭiniṅ hiḍəp,
 pujan riṅ sari layvaniṅ gəluṅ acarva təṅah inuparəṅganiṅ tapih,
 hyun kvānugraha siddhakavy asiviniṅ karas arəja parantiniṅ taṅis.[1.2]

  nāhan kāraṇaniṅ pralāpita giṇeṅ rinacana ri karəṅvaniṅ kathā,
 hyun-hyun deni kalaṅvaniṅ nagara ramya ri kaḍiri viśeṣaniṅ purī,
 təkvan saṅ sinivi pravīra kavi śakti taruṇa subhageṅ purāntara,
 śrī garbheśvara rāja pāduka bhaṭāra jayanagara katvaṅiṅ jagat.[1.3]

  ndan duran katəkan apan kavi turuṅ mahas-ahas i kalaṅvaniṅ kapat,
 santoṣa ləṅəṅiaṅ paturvan apasir vukir i ajəṅiṅ adyah iṅ tilam,
 nantən teki kasaṅ vuluṅnya tapih arja lukar i səḍəṅiṅ kinolakən,
 tan sah riṅ karas osi sambat hinamərnya pamahuga tanahnya riṅ kapa.[1.4]

  lavan karananiṅ hulun mikota bhasita kakavin araras palambaṅa,
 ṅunyāṅhyaṅ ṅvaṅ anugrahé krépati rajasa sira ari mūrti tan vaneh,
 siṅganyeki nimittaniṅ kr̥ta varé-aji samaya rahasyaniṅ maṅa,
 marsāṅkva mrih amarṇanāṅracana parva ya haturakənāṅkvi jə̄ṅ aji.[1.5]

  tambeniṅ cariteki tapva vuvusən magəhakəna manah saṅ aṅrəṅa,
 ndah vantən prabhu siṅha dhairya sakaleśvara tuhu-tuhu bhūmipālaka,
 khyāti śrī kr̥tavīrya nāmanira tan hana siriṅanire parākrama,
 sak riṅ svarga huvus karəṅvan ativīrya subhaga magave jagaddhita. o.[1.6]

 canto 2: 
   sréka makaputra saṅ prabhu anéry anupapura minuṣṭiniṅ jagat,
 vidagdha kavi vāni śakti maguṇa nvam arəja lituhavy anindita,
 saṅ arjuna sahasrabāhu kəta nāma rasiki karəṅa prakasita,
 yan iṅ sakalavandhu bhayākulaṅggəhira nati suśīlajanmavan.[2.7]

  ya hetunikanaṅ sabhuminira tan hana manasar i sila saṅ prabhu,
 asiṅ sapaṅutus narārya ginavenya masira-sira rama riṅ sabhā,
 vulatnyan amulat baréndra paḍa harṣa paḍa kadi tumiṅhaliṅ tulis,
 narép ri ka-jana nuraganira karananika paḍa bhakti tan salah.[2.8]

  para prabhu kabeh samāṅjuru marək ri aira paḍa tumuṅkul adhara,
 asiṅ sahananiṅ kadhatvan ira vinvatakən ira ri jə̄ṅ nara-svara,
 apéni sani ratna kvstubha suvarṇa rajata ananira maṇḍala,
 gaja-sva ratha garddhabhv-stra saha bhūṣaṇanika maka sémba-sémbahén.[2.9]

  ya karananikaṅ kadhatvan ati bhisama viśeṣa kadohuta,
 kuṭanya ri yava kinandha tinata ruhur asumu paméru parvata,
 ann pinarivréta riṅ lvah adaləm kumuliliṅi samipaniṅ purī,
 avarṇa kadi sapta sāgara bayunya səmu kuniṅ anéka varṇa ya.[2.10]

  ri héṅaya ya binapra kancana subhaddha rinacana ginopura ruhur,
 catur muka kinoryan arpat ahaləp kagiri-giri dilahnya bhāsvara,
 sateja kadi parvata gni dumilah kahiḍəpanika denikaṅ mulat,
 dudug téka riṅ anta-riksa kadi kéndran aṅaliha sakeṅ surya laya.[2.11]

  vetan dvaranya śuddha sphaṭika vatu cinandhya ruhur sopa cara,
 salvirniṅ svata saṅkəp marakata ginave hira bajranya kumram,
 tis-tisniṅ candra kanté-nukir-ukir i harəp dvara phala ṅgakara,
 lvirayan sākṣāt sakeṅ īśvara pada manurun deni géṅniṅ kaśaktin.[2.12]

  ndah ṅkāneṅ dakṣiṇa dvara mirah ira duma bhra sinaṅ séṅaya muncar,
 muṅgvi gambérnya śuddha paval inasabakən mékalaṅ padma raga,
 kadya ṅémbéh cavinténya mapanasa təkapnyan kasénvan hyaṅ arka,
 pintən ganyeki pavati musuh ira manuṅkul sakiṅ bhahma loka.[2.13]

  kilyan dvaranya malva haləp ararəm arés vvaṅ mihat deni séṅnya,
 mantén konténya saṅkəp pinahat inadu kanciṅnya sampun pinarnah,
 kakéntha-srya haləp muṅgvi pucak ika sumarnya ruhur syama varṇa,
 saṅkeṅ hyaṅ rudra mavat ri sira marahakən yan huvus labda yogya.[2.14]

  dvarāgə̄ṅ hbisanéṅ uttara muka kahanan panca dharma pucak mas,
 mndah sarvva-staka bapra lumarap akuniṅ mas téké antaranya,
 abhra séṅnya ulap yan kapanasan akila śuddha sampun sinaṅliṅ,
 sākṣāt svarga nadāṅko ari pada hiḍəpiṅ vvaṅ mihat tyanta puhan.[2.15]

  bvat antan pūrṇa sasri ri harəp ika minérvah ruhur sampun harpat,
 śobha muṅgviṅ natarniṅ vataṅan aṅililan hinyasan sari-sari,
 himpər megha biréṅ lvirni héduk ika ginambar vuvuṅnya tulis mas,
 sék deniṅ vvaṅ manaṅkil maṅadəg alal aṅanti vijil śrī narendra.[2.16]

  ri vitniṅ vandhirāgə̄ṅ aya gaja hinapus ranté asvāṅga bhina,
 lagya dədəṅ manéṅka ləbuh aya dudu taṅ astya-né vantéyanya,
 ghantanya sraṅ maṅuṅkuṅ svaninika magéga vvaṅ rusuṅviṅ svaranya,
 paṅhriknya ganti-ganti bagun anapa ya riṅ vag malintaṅ salakvan.[2.17]

  śobha gimbar patiṅkahnikanaṅ alun-alun syuh pénuh riṅ paṅastryan,
 dé saṅ samanta rajāṅjuru hbékén anaṅkil paḍa riṅkah akram,
 uréṅ tapva ṅucap tan hana vinuvus ira léna saṅkeṅ kabhaktin,
 rəp kumvaṅ śabda tis-tis paḍa kadi siniram yan vijil śrī narendra. o.[2.18]

  canto 3: 
   ṅkāneṅ jro pamulañcaran gr̥ha subaddha vaṅunan ulihiṅ huvus tama,
 dantarjeki sakanya sampun hinukir miḍər ajajar atuṅgalan katha,
 tvasniṅ pādapa kr̥ṣṇa kumran i taripnya tinulis hinamər linaṅvakən,
 gītāləṅkara parva ramya maturun carita cinaritanya tūt iriṅ.[3.1]

  raṅkaṅ mas ri daləm kahadyan akiris sphatika ri patiganya tumpyatak,
 kasraṅ deni sénanikaṅ parama tarja lumarap i pakénya kesisan,
 nvaṅ vastra-rjja surat-surat jamanikanya kumélah i sirirnikaṅ aṅin,
 riṅ sambyan hana campaka glar alunyut səkariṅ asana layvaniṅ gəluṅ.[3.2]

  tīrtha drəs kumuncir kahulvan alaṅa rinacana ginave pinañcuran,
 tvas-tvasniṅ mani(ma) jahi réṅga makaranya sahaja pinahat rinumpata,
 aṅde harṣa kucūrṇikaṅ dhanu avaṅkava kapapas i téganiṅ ravi,
 tus-tusnyeki tinundha-tundha pinaharjaa pinarigi təpinya tut sisi.[3.3]

  piṅgirnya-njrah asoka padapa rumémbo araras aṅilo véyiṅ ranu,
 sinvasnya dhyah umiṅgək-iṅgék atapat jaja kumélab i pélahiṅ bañu,
 lvirnya ṅémbéh apan arép lavadén iṅ gərəh ahati kucupnya tan məkar,
 kadya marna laranya tan hana mamuktya muṅarana səkarnya sumpiṅa.[3.4]

  paḍan vvaṅ ri təpinya kalih adulur para-paraniṅ anuksma-kén ṭikā,
 paṅliṅganya səkar ləvas tinulisan kakavin ulihiṅ aṅdadak-dadak,
 lumra glar i pasir-pasirnya luluriṅ vəḍak akuniṅ avor lavan burat,
 pintən ganya parantiṅniṅ kaka-kaka dyus aṅisis amédhar-médhar tapih.[3.5]

  taman ramya binapra ləṅləṅ alaṅa linaraṅan apiṅit haneṅ daləm,
 tanjuṅ shé ri natarnya naga kusuma sana surabhi gaḍuṅnya kasturi,
 ér tambaṅnya pinañcuran majala tundha kuncur amaṅan-maṅun hima,
 praya ṅhiṅ pinara-paran aji mahas-mahas adulur i tambvaṅiṅ sasi.[3.6]

  sore masa surup hyaṅ arka kalaṅə̄nya vau-vau sirém kasaṅhuban,
 kambaṅniṅ satapatra riṅ talṅa miṅkus amupuli lavénya kaṅinan,
 paksya livran amet paturvan aṅépér dadali pati sulambér iṅ tavaṅ,
 nraknya navaṅ aganti muṅgvi lalayaṅa makirig anisik-nisik élar. o.[3.7]

  canto 4: 
   ri vijilnikanaṅ vulan aluru mava anyar aṅdhadhari,
 suməkar kuduniṅ kumuda kadi tinaṅhi haneṅ talaga,
 akəcap titisiṅ bañu amarəṅi maṅhvabi kanya ləṅəṅ,
 kadi caṅvli limutnya maniru-niru kén lukar iṅ śayana.[4.1]

   lalu masa təṅah kuləm asəpi ruru səkariṅ kamuniṅ,
 hana mandra cucūrṇya muni manaṅis asraṅ aganti ləyəp,
 kalavan taḍah harṣa magahuran minta kasih karəṅa,
 yadiya tilémaṅ vulan amalaku liṅnya tumuta pəjah.[4.2]

  kalaṅə̄nya riṅ eñjiṅ avuṅu səminiṅ tréna deniṅ əbun,
 paṅuvuhni kuvoṅnya muni masahuran ri daləm nagara,
 akakab pakatonaviṅ tahən ika matra katubniṅ aṅin,
 magəlar siraranya kadi paṅisi rurva sakeṅ gəluṅan.[4.3]

   asinaṅ ri vijilniṅ aruṇa səminiṅ kayu vahva séni,
 dumilah gupuranya kanaka ri daləm kadi candra lumə̄ṅ,
 ri samipanika-rjja graha kabini ajyan amarpat agə̄ṅ,
 lumarap ri pucaknya mani maya sahantiga géṅnya murub. o.[4.4]

  canto 5: 
   kilyan bvat smara raṅkaṅ arja ginave rinacana kinəñəp rinūpaka,
 tvasniṅ rāga sinr̥ṣṭi sampun apagəh mapatiga lara kuṅ dinadyakən,
 paṅniṅ śoka ginātra kori vaṅunanya turida mavilah karāsikan,
 mosuk harṣa lulut rinaṅtihana kiṅ-kiṅ inadu pat éduk raras hati.[5.1]

  ṅkana śrī parameśvari pinarékiṅ vvaṅ ahayu pinakesiniṅ purī,
 tus-tus vaṅsa kadaṅ-kadaṅ aji anéka kula-kula marək mapavahan,
 mvaṅ strī vr̥ddha karaṇḍan ahyaṅ ahaləp midər ajajar atuṅgalan caka,
 dénya bhava kadiṅ tulis kahiḍəpanya padha-padha madum-duman raras.[5.2]

  apan yan vuvusən ajəṅnika savaṅ jaladhi madhu manisnya yan lihat,
 aṅde rés makaraṅ-karaṅ alis alandhép ariṅi-riṅi kesisan pupur,
 maryak malun ahaṅsa-haṅsa gəluṅanya méhirəṅ akusut tibéṅ pipi,
 pantəs tapva rarasnya manjahata rāga təṅah ika kahambéniṅ susu.[5.3]

  vantən lvir gərəhiṅ kapat pavulatanya huvusiṅ asuji hyasan dadak,
 byakta sinvama raganiṅ vvaṅ umulat-umlata ri təṅahnya kesisan,
 rém kiṅ-kiṅ matəmah riris turidaniṅ vvaṅ amédhari tapihnya riṅ jinəm,
 luṅniṅ harṣa maluṅga-luṅgah avilət-vilət apuhara maṅgagap tavaṅ. o.[5.4]

  canto 6: 
   sakvehniṅ marək arja tan hana kuraṅ rumnya gənəp riṅ raras,
 ndan isthanya yayan kagéman i ajəṅ saṅ mas manikniṅ purī,
 éndah tapva rarasniran vinulatan tapvan ləsəh riṅ manis,
 sākṣāt rāga piniṇḍa rūpanira siṅgih saṅgama ṅinḍarat.[6.1]

  éñjiṅ rakva huvusniṅ ahyas asalin siñjaṅniraṅ asturi,
 luhya liṅgih arajasan dadak amet lisyan tikəlniṅ alis,
 tan sulihniṅ aṅanti sanmataniran bvat lvir vulatniṅ tulis,
 nahan hetunikaṅ marək-marək arés somyāṅucap tan umuṅ.[6.2]

  sāsiṅ solah ira gavé tarida kiṅkiṅniṅ mulat kasrépan,
 pantəs yan paṅadəg lumimba yararas lvir polahiṅ padapa,
 yapuan éva maha ṅiriṅ liriṅ ira ṅgat-gat maség-séṅ smita,
 cumbva méndah arajasa misani yan pojar téka mlad prana.[6.3]

  tis-tis masa ri liṅairiṅ ravi maṅa luhya ṅadəg riṅ natar,
 tan śobha maṅuré gəluṅ misisakən susva-rjja deniṅ uyaṅ,
 marma ṅémbani putra-putran iran eñjuh édan patutan aji,
 tan ryamban kiaudaṅ-kudaṅnira pinak-pak cét tuhan liṅ nira.[6.4]

  yan sore humusiṅ ḍavuh pitu mareṅ taman mahas lalana,
 bhrānta niṅhali cataka naṅis i rém-rémniṅ hima rantayan,
 aṅhiṅ lét dinala-déla tiniṅhalan ləṅləṅ mihat riṅ tavaṅ,
 lvir muksaṅ kətəriṅ patar sumilib améṅ-péṅ kəḍapniṅ vulat, o.[6.5]

 canto 7: 
   sinevakan i ramyaniṅ taman ateki hayuniran apéndahan liriṅ,
 ləmas-ləmas i luṅgahiṅ gaḍuṅ aket mara-marak i təṅahnirāṅlurus,
 pucaṅ-pucaṅaniṅ pucaṅ gaḍiṅ aséva miriṅ i gəmuhiṅ payodhara,
 sasañjata puḍaknya teki makəmit ri sétisira parantiniṅ kalé.[7.6]

  syapéka tan avédya maṅpaṅa ajəṅ-ajəṅira ratuniṅ karasikan,
 raras hati huvus manuṅkul anukula turida lara rāga kuṅ lulut,
 lavan rudhita soka harṣa makiris rəṅih umatur i kiṅkiṅiṅ hati,
 ya téka maharəp-harəp ri səḍəṅiṅ smara bhaya ri daləm pasaṅgaman.[7.7]

  aras vvaṅ umulat ajəṅniran abhūṣaṇa kadi-kadi muksa riṅ riṅ səkar,
 adandan aṅivis təṅah linuputan tapih aṅelih ikalaniṅ uyaṅ,
 baṅun mupéta rakva luncipi alisnira tahér agəlaṅ-gəlaṅ susu,
 savaṅ madhu piniṇḍa manisa manis-manisira tuhu mūrtiniṅ sari.[7.8]

  laluṅ masa piraṅ kuləm vahu mayat məkara ṅasana muṅgu riṅ taman,
 gərəh jarumana kapat ḍatəṅa maṅaturakəna ri panjrahiṅ səkar,
 kapiṅrva tumiba riris ana kilatnya kuməḍap i samipaniṅ révéṅ,
 baṅun majara harṣaniṅ patər anivya ri sira kaharəpnya sémbahén.[7.9]

  ikaṅ kaka-kaka-daləm puri manahnya paḍa vijah atuṅgalan raras,
 badu anaka mopa vasa kadi hira vajanika mahémbanan laṭi,
 anan dadak amahva-mavvani sipatnya karahurana sésa tan ləbur,
 makanya masaput-saput pupur avarṇa śaśadhara tinampvaniṅ riris.[7.10]

  anan kadi tulis ajəṅnyan akéda-kéda aṅadəg avarṇa suṅkava,
 gəluṅnya rumarab mareṅ mukanika miu-miru təpiniṅ tapih lukar,
 lumampah aṅelih-élih kadi tan intara sukunika kabvatan susu,
 sapolah ika tan vruh aṅrva kaharəp-kaharəp ika tinuṅku-taṅkulan.[7.11]

  apan yan ucapən ayunya kadi muksa vulatana ri kalaniṅ rəməṅ,
 alisnya kadi cataka ṅlayaṅ avarṇa kilat i pamitanya yan lihat,
 gərəh ləṅəṅ aganti mandra paṅəsah-paṅəsah ira ri pamrihiṅ sipat,
 siris padhani luhnya sarbas i matanya vahu mətu kapəñcəriṅ kakus.[7.12]

  ikaṅ vvaṅ ri daləm kabeh paḍa huvus vinarah i kaharəp vareśvari,
 méné kuləm ataṅya-taṅya sira rakva maréṅana ri pūrṇaniṅ sasi,
 lavan sahana saṅ mamarvani karasikan iki vinarah ginopitan,
 parəṅ ḍatəṅa ratri kala marək ahyas adulara matuṅga-tuṅgala.[7.13]

  iaṅ saji huvus sumaṅgraha tiniṅkah arəja ri daləm pasaṅgaman,
 sugandha ana dhupa kasturi səkar jənu ana tigasan aṅutkatha,
 anan muliha riṅ svara laya hiḍəpniṅ umulat i laṅənya kasrépan,
 garantuṅ alaṅa haneṅ yava maganti ṅaraṅin araras rinəṅvakən.[7.14]

  samantara ri liṅsiriṅ ravi tumuṅgaṅ acala kadi harṣamatuka,
 anan lumaku-lakvan olih asavaṅ héla-héla miyatiṅ vaṅiṅ purī,
 avas pətəṅa pambəkanya kaka havya hiḍəp ira monén katiṅgala,
 nimittanira ṅanti sakṣaṇa ləpas kadi lakuniṅ arés kaciryana.[7.15]

  gumanti rumahab limutnya saulésaiṅ akalihan anurun-kén lulut,
 mélés kadi gəluṅ kukar nirada méléh ahirəṅ amarantya-kén riris,
 suméṅ-séṅ i vijilnikaṅ śaśadhara vénés alura kəmul-kəmul hima,
 savaṅ mukanin adyah cruk avədin kaharékana kinubda riṅ saṅu. o.[7.16]

 canto 8: 
   sampun yajña manobhaveki ginəlar śrī nātha riṅ lakṣaṇa,
 səṅniṅ rāga sumar haneṅ hati maha ṅgat-gat harəp saṅgama,
 nāhan marmaniran lumampah anilib mañjiṅ mareṅ jro purī,
 tan sah kasihira vaṅ aṅhinya ṅiriṅ mvaṅ paṅavin pavahan.[8.1]

  ndan rakveki titar kadaṅ aji kulanya nvan vidagdhéṅ naya,
 katiṅ rat kéta rāga hetuka ṅaranyan pavakiṅ rasika,
 vruh-vruh ry ambəkaniṅ sinévaka bisa ṅriṅ-riṅ manahniṅ tuhan,
 sojarnyeki varahniṅ agama tétés siṅgih juga vvaṅ kavi.[8.2]

  ambək śrī naranātha denya taka harṣa kuṅ lulut kasrépan,
 marma ṅgégvani tan sah aṅrahati sojarnya manah saṅ prabhu,
 kambaṅniṅ satapatra lagi pamavan kuṅ rumnya muṅgviṅ taṅan,
 tan ryamban hinaras-haras tiniliṅan tiṅhal sumambya ṅucap.[8.3]

  nāhan liṅnira rāga hetuka vuvusniṅ vvaṅ rəṅən teki-hén,
 ndin gayan vənaṅaṅ madhubrata vasāṅadoh o rarasniṅ səkar,
 ndo harṣa taḍah harṣa haran ri səkarniṅ lek mijil riṅ vəṅi,
 ndak tén bhrānta kata kalaṅkyaṅ aharəp riṅ megha kabvan riris.[8.4]

  nantən teki hatur paṭik aji səkarniṅ cémpaka nvaṅ mənur,
 nir ndon teki rarasnya sampun anəḍəṅ yan tuna ṅantiṅ gəluṅ,
 lavan padapa tan anaéki pakénanya doha saṅkeṅ pipi,
 maṅka rāga ṅaranya yaṅ hrétana kiṅkiṅnya tévas tanpa don.[8.5]

  nāhan teki saharnya rāga karaṇāṅrəñcəm kasekan smara,
 sampun prāpta sireṅ daləm tucapa tiṅkahniṅ vvaṅ iṅ jro purī,
 kañcit śrī parameśvarī huvus aliṅgih ramya muṅgv iṅ natar,
 sakvehniṅ paricārikākrama marək himpor səkarniṅ gəluṅ. o.[8.6]

 canto 9: 
   prāpta liṅgih (nr̥pati) sumaṇḍiṅ nr̥pati vasa-vasa nyambana ṅél amakpak,
 ambətniṅ ken kasiṅkab kadi maṅarahakən rāga kiṅkiṅniṅ onəṅ,
 suṅsut-suṅsut sudevī lagi kinəda-kəda muṅgah iṅ jro paturvan,
 marma nuntun tan imbā narapati madulur muṅgahiṅ jro jinəm mrik.[9.1]

  ndatan saṅke tan aṅga vuyuṅ ira ta kunəṅ tan sakeṅ lot mapaṅgil,
 aṅhiṅ duké sé héṅniṅ turida kahavaran rumnira murna maṅras,
 marvāṅéo rés tikəlniṅ alis arəṅu ané socaniṅ luh kuməmbəṅ,
 tapvan mantén pinak-pak inari-hari təkap saṅ kéda lot rinəṅvan. o.[9.2]

 canto 10: 
   maskv induṅ mapa hetuniṅ miṅo asuṅsut arəṅu-rəṅu éva suṅkava,
 ndak ton tapva manis-manisni pamatanta lumihat ibu tan kadiṅ lagi,
 siṅ solahkv iki saṅharas pipi anan siniku-siku maṅolakən təṅah,
 ndatan kani laraṅku ménva yadiyan ragəta tapaki tuṅtuṅiṅ kuku.[10.1]

  ah vantən-ku tan élika salaga riṅ patər akətər anantya-kén riris,
 miṅé padapaniṅ jriṅ aṅlih inavosan i paṅalayaniṅ vəlas harəp,
 paṅgil-paṅgilaniṅliraṅ kinayuh iṅ gaḍuṅ aṅelih aṅolakən tavaṅ,
 maṅke tki tuhan vuyuṅta sahaja puputa guyu panarkaniṅ hulun.[10.2]

  ndah laṅgə̄ṅa muyuṅta rakryan i manéhta pah lalun i pamvitiṅ hulun,
 aṅhiṅ teki tuhanku matya kaharəp-ku malabuhana jéṅta riṅ jinəm,
 déṅan śīrṇa kahandhém éṅ susu yadinya kacucuka ri landhépiṅ alis,
 pinta kénta huvun luhar ya rurubaṅ-kva bibi pénjaha riṅ pasaṅgaman.[10.3]

  akara pva gənəp tigaṅ vulan ateki katuturana tāku riṅ tilam,
 caṇḍinta kvi raras-rarasta maviluṅ-luṅ lara turidanta riṅ halun,
 ndan yan pūrṇama kala carvana təṅahta saha kusuma layvaniṅ gəluṅ,
 kəmbəṅ-kəmbəṅ luhta majar i lulutta salahasa tiniṅgaliṅ hulun.[10.4]

  sampun masa ḍavuh rva yan gumuliṅa pva kita təhər anurva-kén taṅis,
 ndan riṅ svapna katéna tāku maṅisapva ṅulu-nyuluha maṅharas pipi,
 cumbva véha səpah sakeṅ vaja masa nuculana ri tapihta tan lukar,
 ṅka tākun sari-sarya méṅ-péṅ ahajəṅta manékanana kaptiniṅ hulun.[10.5]

  nahan liṅnira naṅlipur-lipurakən turida saṅ akiro katasikan,
 maṅéh kakvan ikaṅ lulut kadi səkarniṅ asana vahu maṅrəṅa gərəh,
 lavan cataka mét riris riṅ apa yan gila-gila ri karəṅvaniṅ patər,
 byakta sinvam arén akəmbaṅa asoka haṅu-haṅun i sampuniṅ hudan.[10.6]

  akveh buddhi narendra maṅracana kiṅ-kiṅ araras ṅayu priyambada,
 ləṅləṅ yan paṅiduṅ maha ṅudaṅ-udaṅ susu garégétan aṅaras pipi,
 siṅ-siṅ rakva vuvus naraṅ-hulu taṅan saha marəka ri jə̄ṅ nareśvarī,
 cab-ṅér vasnira saṅ minaṅkana manisniṅ ujar aṅani padmaniṅ hati.[10.7]

  ambək śrī parameśvari kadi tinaṅhi turidanira tan vavaṅ ləbur,
 vahva ṅluṅ-luṅi rāga tan vuruṅ anut tinari-hari lumé pinaṅkvakən,
 vantən aṅganya viraṅ niran vavaṅ asiñjaṅ ira lukara yan kinélakən,
 nahan marma niran lumiṅair akiput-kiputa tiki linuṅsuran tapih.[10.8]

  sampun mayu saraga riṅ jinəm aṅantyani turida viniddhyaniṅ smara,
 rəp mampəh pavisik-visih mari karəṅvan ujar-ujar aganti tan umuṅ,
 aṅhiṅ teki rəṅih-rəṅihnira lavan paṅəsah ira rinuṅva-ruṅvakən,
 nhiṅ ah vus kaka liṅnira mrih anéhak jaja mahénék apan katiṇḍihan. o.[10.9]

 canto 11: 
   tadanantareki tumibaṅ ghaṭita təlu ri sampuniṅ gati,
 irika ndatan vavaṅ aturva maharəja gəluṅ huvus lukar,
 karəṅa ana babaniṅ aṅharéki pipi sumambya-suṅ səpah,
 avarah ri sihnira silih suval ujar araras rinuṅvakən.[11.1]

  avuvus narendra təhər aṅharih-arih aṅucap nareśvarī,
 aharəp sirāṅləṅəṅ alalana mahas-ahas edran iṅ taman,
 təhər aṅrarah kusuma maṅlipura mara haripnikuṅ mata,
 sakatambey eṅjiṅ irikan laris adulur ahimyan-himyanan.[11.2]

  ri huvusnira ṅucap aganti paḍa pituruniṅ karasikan,
 aturu ndatan avədi kāla sira huvus amukti saṅgama,
 kisikiṅ huləs mari karəṅva ṅésésan aṅésah silih gupi,
 hana ken lukar kavadal asriṅ aluluman aṅanti riṅ dagan. o.[11.3]

 canto 12: 
   sakvehniṅ paricārikā glar amajaṅ vulan atiki gumanti varṇanən,
 akveh bhāvanika anan paṅiduṅ asraṅ amaca-maca maṅgəlar nita,
 len tekaṅ magaməl anan panalukat ləṅgəṅ araras aliṅgih iṅ natar,
 dudva bhava kalen na visik asuṅ-suṅan ujar amirəṅva-rəṅvakən.[12.1]

  strī-strī vr̥ddha mateki saṅ kili karaṇḍan anuha-nuha riṅ paguṇḍikan,
 aśrī bhāvaniran hanāṅulih-ulih kaka-kaka marək asraṅ aṅrubuṅ,
 mar tvasnyan kəna raga-ragan aṅucap saha guyu-guyu lagi tan umuṅ,
 hetunyan paməkul ri rovaṅ ika marək-arəkana aṅukur-ṅukur gəluṅ.[12.2]

  ndah vanton rara kanyaka réja savaṅ vulan aluru ri paṅlvaṅiṅ kapat,
 ndan rakveki hələm gatinya tarima-kéna mayugala rāga hetuka,
 nahan hetuniṅ asmu suṅsut aviraṅ-viraṅa tiki yadin kinavruhan,
 marmanya masaṅ ambak abvat avuyuṅ pinaca-pacəhan nambya-kén taṅis.[12.3]

  luṅhāṅdoh amisanta ri vitiṅ asoka gumuliṅ arurub-rurub səkar,
 tan tévon lukariṅ tapih susus-susupnya kasarakat alum katindhidan,
 tan samvas rarabiṅ raréb-raréb anis rəsəp analasi gatraniṅ huləs,
 ndatan vruh mata yan tinaṅhi təkapiṅ kamula marək akon amuṅgaha.[12.4]

  len tekaṅ madulur-dulur kalih atuntunan araras arumpukan mənur,
 sə̄ṅ-séṅ rāga vuvusnya nojar akalib tinuna-tuna tinuṅtuṅan guyu,
 lila liṅgih ararya-raryan akéda-kéda kaguliṅan iṅ sila tala,
 ləs mrém teki paḍa harip sumaputaṅ mata sahaja katurvan iṅ natar.[12.5]

  eñjiṅ māsa huvus ḍavuh valu paréṅ nr̥pati vahu mijil sakeṅ jinəm,
 prāptaṅ kumba padamvandhamvanira sampun arəja sumonaha riṅ batur,
 len tekaṅ kaka sampun arpat akiré marək i sira manampa pahyasan,
 riṅ ambyan sira yan maliṅgih ajajar mapédhé-pəḍək akalihan uləs.[12.6]

  byatitan ri huvusnira hyas umaréṅ taman adulur atun-tunan taṅan,
 guṇḍik ramya paḍa dulur kaka-kaka nvam arəja kadi panjrahiṅ səkar,
 tan tva-mbaknya maha ṅlipur-lipurakən haripi matanika majaṅ sasi,
 luṅhāṅadéh aṅalap səkar saka harəpnya vija-vijah arumpukan gaḍuṅ. o.[12.7]

 canto 13: 
   ri piṅgir-piṅgirniṅ ve akaraṅ apañjaṅ maṅililan,
 maṅaləṅləṅ luhya nr̥pati lumiyat kalih adulur,
 ləṅəṅnyāhimpər sāgara mapasir iṅ groṅnya mahurus,
 mapaṇḍan rambat tūt sisi kadi təṅah sampun aṅisis.[13.1]

  ri tuṅha-tuṅhaniṅ pasisi pidaṇḍanya njrah asəkar,
 anan miṅgək rupanya hinupuk-upukniṅ ryak alaṅa,
 ru vahnya ṅantiṅ karaṅ aluṅid arja riṅi-riṅi,
 vias-vas tan péndah kadi susu kanin śīrṇa kakuku.[13.2]

  ri duṅhusnya grət-grət pasi-pasir ika taṇḍəs aratha,
 tinampvan-tampvan deniṅ alun agəṅ adyūs amalapar,
 kasiṅkab-siṅkab venya maṅəmuki paṇḍanya ri təpi,
 lumimbak ryak-ryaknyānikəl asəmu siñjaṅ linuputan. o.[13.3]

 canto 14: 
   prāsāda ləṅəṅ i təṅahiṅ taman sphaṭika kumram inukir aruhur,
 śuddhākiris aṅulap-ulap kasə̄ṅan i kəñarniṅ aruṇan umijil,
 aṅhiṅ para-parani limutnya niñjaṅ avəlun-vəlunan alimunan,
 hyaṅ candra mabaṅun aviraṅ tumona ri pucaknya dumilah asinaṅ.[14.1]

  ṅkanan nr̥pati parəṅ umuṅgah asraṅ aruhun-ruhunana ta sira,
 ṅhiṅ tan sah ira téka rāga hetuka mapavahani sira marək,
 léng-léng lumiyati haləpiṅ lurah sinaput iṅ limut amaya-maya,
 megha hirəṅ aménuhi kéṅkulan hudan ikaṅ traṅa aniraṅ anisih. o.[14.2]

  canto 15: 
  ṅkāne sornya kadava gurvan asənət muṅgviṅ luvukniṅ gəgər,
 aṅlistiṅ gupuranya maṅharəpakən lvah gə̄ṅ təlas vinvatan,
 aṅde harṣa tiniṅhalan həduk i raṅkaṅnyāṅjəlag kesisan,
 tan vaspada patumpa-tumpanikanaṅ merv aruhur koṅkulan.[15.1]

  deśa pveki kunəṅ kasimpar arénés tis-tis hənunya samun,
 rantun-rantunaniṅ hima dulu-dulur sampun madadyan riris,
 kuntalnya sraṅ anambayaṅ ləyəp adoh muksa nusup riṅ rəməṅ,
 aṅhiṅ mraknya jənək manavaṅ alaṅa vvaṅ matra tan vaspada.[15.2]

  lor vetanya ləbak-ləbak pasavahan ramya tata tut lurah,
 himpər sāgara maṅlurak-lurak arés tvasniṅ miyat kasrépan,
 ləṅləṅ yan dinéla baṅun tan arata piṇḍanya diniṅ limut,
 muksa misra lavan laṅit pətəṅ adoh yāṅkən pətəṅniṅ ravi.[15.3]

  ramya thani ḍusun-ḍusun kuṭi ləvas caṇḍinya tan kambarah,
 vuṅva-njrah ri aatarnya sampun anəḍəṅ śīrṇa gumantén ləvas,
 pantəs teki parantyaniṅ vvaṅ ahañaṅ kalih kakuṅnya dulur,
 luṅāṅdoha mamét hurip masənə̄tan hetunya muṅsir kadaṅ. o.[15.4]

  canto 16: 
   makin alaṅā naranātha miyati ləṅəṅiṅ vanadeśa ləyəp,
 gunuṅ aruhur giri vindhya kaparək i samīpanikiṅ nagara,
 para-paraniṅ mahas aṅləṅəṅ asaṅu tanah ləpihan vinava,
 masənətan ahyun améta kaləṅəṅiṅ anantva kiduṅ kakavin.[16.1]

  lvah ika saké ruhur agra tuməḍun aṅəné paraṅan gumuruh,
 gumulakan iṅ éra madras amalhar i tusnya katon abiru,
 asana vuṅu jriṅ asoka kahili saha padapa kumram avon,
 hana kadi layvaniṅ adya sari ruhur amet ayu tīrtha gama.[16.2]

  paraṅan arés i mukanya tumayuṅ i rəṅatnya baṅun rébaha,
 savaṅ hinukir ta rupanika kadi macavintén agatra muṅup,
 hana kadi caṇḍi sila tuvan inavitiṅ cdvad akét avilət,
 vé ika mélés humis adaravéyan aputih tinuduh-tuduhan.[16.3]

  rari liyatiṅ pataptan kadi siluman iṅ agra katon aṅisis,
 hana kuməḍap mavalantaga baṅun aṅavésa makon umara,
 makin ahaləp maka gopura véléki limutnya suméṅ aruhur,
 ləyəp anamar ari loka pavulatanika kinédhap-kəḍapan.[16.4]

  hələm ibu yadyapi ta ṅvaṅ atuha ləvaséṅ viṣaya pva huvus,
 arəsəh akétya karaja vibhavan avaneh maṅiva karatun,
 luməkasa tāku lavan kita mahasa atiṅgala rājasabhā,
 umusira pad bhaṭāra kəta manusupeṅ giriśr̥ṅga mavan.[16.5]

  kaka tan ika kaharəp-ku mahas-ahas adoha sakeṅ nagara,
 masalaha vīrya manambuta kasaṅ i harəp-ku lumakva kavi,
 lévu mara ramyaniṅ anjajaha pasir ataṇḍaha deśa lényap,
 suka yadiyan pojah oṅ karaṅ akalihana təpiniṅ jaladhi.[16.6]

  nahan ika nojar ira srépati masahuran maṅucap kaharop,
 hana ri hiriṅnira stuka umatur aséṅ gayu-guyva kalib,
 paṭik aji maṅavinakəna karas tanah arja siṅi,
 palarən anirsa kavi svara tumuta pəjah dadahéṅ pasisi.[16.7]

  vau uménéṅ paṅucap nr̥pati ana ta teja katon asinaṅ,
 kadi-kadi candra sava kalaṅan ajéja bhāsvara konaṅ-unaṅ,
 iniṅət-hiṅətnira kalih umulat ahulap mataviṅ luṅayan,
 hana r̥ṣi nārada muṅvi təṅah atiti vaspada yan kaparək.[16.8]

  ḍatəṅ aṅadəg ri harəp yaya sira maṅabhivada ri saṅ nrpati,
 tumuluy asanti mupakṣama aira paḍa harṣa mulat magiraṅ,
 padi madulur tumameṅ pura sira sukha yar sinégé-sigéhan,
 hana kéta padya sumaṅgraha saha saréh arja madhupa marum. o.[16.9]

 canto 17: 
   nāhan vuvus nr̥pati bhāgya ta saṅ maharṣi,
 maṅkén ḍatəṅ ry anupa deśa taman təmuṅ don,
 tis-tis ndatan hana bhinakti kuraṅ kalaṅvan,
 siṅgih mateki puraniṅ prabhu hīnaśakti.[17.1]

  nan liṅ narendra sumahur vara paṇḍita kya,
 é vruh ṅhulun ri kita yan prabhu siṅha dhairya,
 aṅhiṅ mateki pinujiṅ rans cakraniṅ rat,
 saṅ laṅgə̄ṅa sivinén iṅ bhuvanandha don-ta[17.2]

   sakvahni saṅ prabhu samapta kabeh paḍa tvaṅ,
 ndatan aneki vanya laṅghyana siṅ pakon-ta,
 bhaktya nukula ya umandhém i pādukan-ta,
 masnana sityasa lébuni pada dvayan-ta.[17.3]

  śaktinta hetunika yan mapagəh rikiṅ rat,
 saṅ sādhu teki pari dhalana de narārya,
 vaṅ duṣṭa tan hana rinaksa dhinandha sikaya,
 sojarniṅ agama tinut pinako-pa pati.[17.4]

  samanta riṅ bhuvana tékya pavé praharṣa,
 dhananta yeka magave sukha tanpa hiṅgan,
 bhéddhanta yeka mégavé vara niścayéṅ tvas,
 daṇḍanta yeka magave vədiniṅ tumiṅhal.[17.5]

  vantən mateki pavəkas-vəkas-ṅkva natha,
 avay rəsəh palé-paléh magave karakṣan,
 rakséka nojarira saṅ prabhu śakty atiga,
 rapvan rinaksa vidhi nātha təkap nikiṅ rat.[17.6]

  kéliknikaṅ bhuvana havya giṇeṅ hinambah,
 kahyunta yeka gavéyénta maraṅ sukaṅ rat,
 sampun pva yan kakavasé-ka təkap narendra,
 byskta mavéh sukha lavan pagəhiṅ kaśaktin.[17.7]

  lavan muvah pari varanta pilih təkapta,
 siṅ yogya maṅavina rajya vnéka niti,
 sadhunya sampun apagəh riṅ ulah tan himba,
 ambəknya sampun apagəh magave kabhaktyan.[17.8]

  silanya yeka magave sukaniṅ tumiṅhal,
 sankép ya riṅ guna ané riya tan anāṅsal,
 sastrājña dharma ginavenya jagaddhitéṅ rat,
  27 ndatan vavaṅ maṅaka buddhi maṅaṅkas-aṅkas.[17.9]

  maṅko svabhavanikanaṅ pilihən narendra,
 siṅ karya yogya sara bhara-kénanta rirya,
 svastaṅ jagad niyata yan kavasé-ka dénya,
 byakta karakṣa kita tan hana dur-asan-ta.[17.10]

  yapvan ana ṅaku kasadhun iké ryavoknya,
 bhaṅga bhimana juga tan tuha sādhu buddhi,
 lésyana yan harəpa vīrya kuraṅ gunanya,
 nicca svabhavanika yogya tibana daṇḍa.[17.11]

  yadyan priyanta kétika yadi vandu varga,
 ndah yan kinélikan ulahnya təkapnikaṅ rat,
 ayvé-ka trésna kita duhkha təmahnya tésén,
 yan hat-hatén ṅuni-ṅunin vənaṅ opa patya.[17.12]

  aṅhiṅ jagat ya juga mitra kadaṅ narendra,
 mataṅya yogya gavéyéṅa sukanya dan-ta,
 yadyan matoha ri huripta magə̄ṅ yasan-ta,
 yapvan rumakṣa jana sādhu rumakṣa dharma.[17.13]

  ndan yatna-yatna ta kita naku riṅ sva karya,
 mvaṅ sevaké kita déla yateka takap-ta,
 solahnya yeka pilihanta lavan haturnya,
 akveh ulahnya kavuvunnya paḍa padudvan.[17.14]

  ndah vantən hartha ginəlarnya pasevakannya,
 mvaṅ śabda siṅ rata maadva sadénya mojar,
 len kama yékana giṇeṅaya haturnya tam-tam,
 ta ton mara ika lamun katəkana vīrya.[17.15]

   yoko musuhta bapa ayva kita pramada,
 saṅsāra duhkha paparihnya paro-pa vada,
 vavaṅ ika ta juga rovaṅaniṅ magosti,
 rapvan tan éṅguṅ apagəh mara ka-prabhun-ta.[17.16]

  saṅsipta teki péṅucap-ku rəṅən narendra,
 saṅka-ryasih-ku bapa tan sakari kanintan,
 vétniṅ géma-géména tāku ri pémbakan-ta,
 riṅ svarga déva paḍa harṣa manadhukara.[17.17]

  na hetuniṅ hulun ateki ḍataṅ kamantyan,
 saṅké rikaṅ bharatha varṣa matāku ṅuni,
 lila ləṅəṅ mahas-ahas téka riṅ samudra,
 vélanya dakṣiṇa paraṅ-ku sipiṅ kalaṅvan.[17.18]

  akveh karaṅ-karaṅ aṅgul adanta-danta,
 maluntuh adrəs amagut mukaniṅ karaṅ-groṅ,
 lumra gəlar-gəlara tan kya sirat-siratnya,
 ṅkana ṅhulun mahas anuddha uyaṅniṅ ambək.[17.19]

  paksāṅku matuka mateki ana dbhuta bhra,
 ṅké-ṅké kato ryarah-arahnikanaṅ kadhatvan,
 énda hdilahni gupuranya dudug lumandéṅ,
 lumréṅ bhuvah pada sénonya lumə̄ṅ sateja.[17.20]

  marmāṅku yan ḍatəṅa padgata kala maṅké,
 mahyun vruhé sabha narāry anupa ti śobha,
 maṅke pva niścaya ri kādbhutaṅiṅ kadhatvan,
 svarga hulap mulat apiṇḍa kavés kagéman.[17.21]

  āścarya buddhi mami harṣa mulat kapuhan,
 siṅgih prabhūttama viśeṣa sudhiraśakti,
 saṅ tan kapaṅ-paṅa kulanta lavan gunan-ta,
 dirgghya-yu rastu jaya śatru jagad pramana.[17.22]

  vdan srya-rjuno-ki maṅupa-ksama-rya pasaṅgup.
 antyanta bharani vijilni vuvuv maharṣi,
 ayveki tan tulus asih vara paṇḍité-ṅrat,
 varan mréteki pituturta haneṅ hati-ṅaku.[17.23]

  aṅhiṅ yaśeki kaharəp mami dadya vr̥ddhi,
 maṅrakṣa sādhu hitaniṅ jagat taṅ kinārya,
 ndan yan hana mapaga vīrya lavan kaśaktin,
 maṅgəh ṅulun pəjaha riṅ raṇa tan dadi jrih. o.[17.24]

 canto 18: 
  nāhan teki vuvus narādhipati tan liṅgar pagəhniṅ hati,
 tan sah śrī parameśvarī hana ri saṇḍiṅ śry arjunāṅrəṅvakən,
 harṣāmbək r̥ṣi nāradāṅulih-ulih maṅkilane saṅ prabhu,
 akveh parva kathātiramya sahaneṅ svargenucap tan kara.[18.1]

  tatkāle paṅucapnireki hana haṅsa sraṅ maśabdeṅ ruhur,
 mér ṅkāneṅ gaganāṅlayaṅ bhramita ya mét bhoga luṅha dulur,
 rimpar megha riniṅhalan malulunan ṅkāneṅ ruhurniṅ purī,
 tan péndah kadi śabdaniṅ gélap aghāṣa ṅrik karuṅviṅ laṅit. [18.2]

  āścaryeki manah narendra lumihat tan vruh riṅ upadgata,
 apan riṅ danu tan aneki karəṅa kaliṅ niré-jro hati,
 nahan out niran patakvan ri saṅkan avaṅ ri paranyeki hén,
 lavan donya ḍataṅ mapeka ta knaṅ mojar maha paṇḍita.[18.3]

  e nāthaṅku nihan rəṅən vara-varahniṅvaṅ ri saṅ bhūpati,
 vantén tīrtha ri vindhusara kéta śobhātyanta riṅ nirmala,
 kédran denikanaṅ gunuṅ makaṅaran konja ruhur bhīṣaṇa,
 prayāṅkén paraniṅ hulun mahas atīrtha mrih madévāśraya.[18.4]

  ndah ṅkāneki sabha-sabhanya jənək akveh bhoga tan pantara,
 njrah taṅ paṅkaja len sugandhika sugandhra srak hrəbuknya vaṅi,
 kumbaṅ lot makaraṅ-karaṅ kumuda modran matta deniṅ sari,
 hréṅnya ganti manoharan masahuran mvaṅ aṅsa muṅgviṅ bañu.[18.5]

  lavan tan kavənaṅ lumaṅghyanana vérnya aṅsa vétniṅ ruhur,
 himpər parvata méru puncak ikahaṅ konja haləp durgama,
 tovin tan hana teki mérgga avananya luṅa maṅlalana,
 hetunyan bhravita péga kuliliṅan tut lambuṅiṅ parvata.[18.6]

  maṅke pvan ana askti padndhita dhanur sastrājña visnva-tmaka,
 khyātiṅ rat kota rama bhārgava panéṅgahniṅ jagat kétiama,
 ləṅkap ṅhiṅ pinaka-gra sénanira tan sah paṅhilaṅniṅ musuh,
 trus tekaṅ giri konja deni tapakiṅ hru śakti tan popama.[18.7]

  malva lyani guhanya kādbhuta maṅaṅ himpər tutukniṅ gunuṅ,
 paravanyeki sayat sayéjana lébanya tyanta riṅ bhīṣaṇa,
 durgé-véh (bhīṣaṇa)ri daləm yatekana tinutnya aṅsa ramya dulur,
 hetunyan katəka ḍatəṅ ry anupa madran riṅ tavaṅ tut rəməṅ.[18.8]

  saṅksepanya bapāṅku śaktinikanaṅ rama pagəh niścaya,
 sék riṅ svarga huvus prakasa karəṅa riṅ vriya lavan guna,
 yadyastun bhuvaneki dadya kaharəpnya tan vənaṅ laṅghyana,
 apan ṅhiṅ sinahaya saṅ prabhu ri katanyan marép mapraṅa.[18.9]

  nāhan de r̥ṣi nāradāmuji kaśaktin rama nissaṅśaya,
 yāṅde salyani buddhi saṅ nr̥pati himpər bahni muṅgviṅ hati,
 apan tan kavənaṅ rumuṅvi-ka aśaktya-nani yaṅ savaneh,
 hetunya ṅabhimana tuṣṭa maṅadəg taṅ bajra muṅgviṅ muka.[18.10]

  é saṅ nārada nyva saṅśaya kita śaktinya tan popama,
 yadyan rama sahasra tan dadi matakut védhya denyeṅ raṇa,
 mvaṅ yan sāgara tulya śaktinika himpər méru riṅ bhīṣaṇa,
 dik tan sy arjuna tāku yanya yadiyan tan matya deṅkv iṅ raṇa.[18.11]

  saṅksepanya halém-halém ṅhulun amet oṅgvanya réṅva-kéna,
 donén siṅ kahananya deṅkva pususén hopénya héntya-kéna,
 yadyan muṅsira riṅ siva-ndha ṅunivéh brahma-ndha maṅhét taya,
 tutén tan hana teki-hén paritahan soṅgvanya nastha-kéna.[18.12]

  van liṅ srya-rjuna mojar aaru kumatuṅ taṅ krédha tan pantara,
 harṣāmbək r̥ṣi nārada ciha-ciha mvit mantuk én saṅ prabhu,
 luṅha tékya avan tavaṅ huvus adéh ṅkan śīghra muksé ruhur,
 prāpteṅ svarga tumuntén nvara-varah vratta ana praṅ hələm.[18.13]

  ndan saṅ śrī nara narha mogha katəkan duhkha niké jro hati,
 aṅhiṅ rama jugeki rakva magave hrakṣalya saṅ bhūpati,
 tan kva-mbéknira teki tan kadiṅ husana bvat vavaṅ suṅkava,
 aṅhiṅ teki viveka yé-niṅət-hiṅət riṅ tvas minuṣṭiṅ hiḍəp. o.[18.14]

 canto 19: 
   buddhi śrī parameśvarī sinaput iṅ turida təkapi gə̄ṅnikuṅ lara,
 vruh-vruh rakva (manah) sire manah nr̥pati tan katahənan i dilahnikiṅ hati,
 lāvan deni varah maharṣi ri kaśaktinira paraśurāma kādbhuta,
 yāṅde duhkha kinubda tan kəna linālana mavətu taṅin tinurvakən.[19.1]

  onék buddhinireki tan hana hiḍəp aira manémana sésthiniṅ manah,
 aṅhiṅ lot viniveka yeka ṅén-aṅan sakarana aji marya duhkita,
 antuk riṅ vəkasan mateki ana rakva kira-kira niéṅ dalam hati,
 ndan rakveki mané ḍatəṅ nr̥pati riṅ śayana sira manambya taṅgéha.[19.2]

  nahan hetuniṅ éhyas amrih asénaha sa-maṅinaki riṅ nareśvara,
 siñjaṅ caṅvli huvus kinasturi sugandha kadi hima kasénvaniṅ sasi,
 mvaṅ raṅkaṅ paḍa hinyasan jamanika-nu kinuliliṅakən təkeṅ dagan,
 siṅ solahnira māṅlada gavéya marna aji matatur éṅ smara tura.[19.3]

  sotan kalanireki muṅgah i paturvanira kadi maha gavé lutut,
 kiṅ-kiṅ rāga manis-manisnira luṅidiṅ mata vaja umadhaṅ sinajyakən,
 len tekaṅ lurusiṅ təṅah saha payodhara təmunén i saṅ maraṅ jinəm,
 ndah sampun suménaha taṅ pupur umuṅgvi pipi pinék amaṅya-maṅyani.[19.4]

  tég kumvaṅ gatīta rva vahu tumiba marvṅi kətəri nalaniṅ hati,
 nyér kvi tvas kumaras-raras kadi katona nr̥pati ḍatəṅ aṅ pasaṅgaman,
 marma ṅolakəna ṅisapva néhér aṅarékana pipi sambya suṅ səpah,
 ṅkana śrī parameśvarī majar i kiṅ-kiṅ ira tohér anamba-nambaha.[19.5]

  maṅke pvan lalu masa tan taka narendra yatiki vinavéta riṅ hati,
 suṅsut-suṅsut iran təmah luh aṅsapta ri pipi vélés aniram pupur,
 tan ryamban gumuliṅ sumuṅkém akaraṅ hulu ləṅən asaput-saput sabuk,
 amrém karva karasnira ṅisék-isék néhér aṅucap arantanan taṅis. o.[19.6]

 canto 20: 
   rakryan ndi karika paṅucapta ṅūni ri səḍəṅku vahu kakavaśa,
 marmāṅari-ari mavarah ri sihta sahaja mətu-mətu kalaṅə̄n,
 mojar saha śapatha sinākṣyaniṅ ratih i kālaniṅ akarasikan,
 vantənku kaka aja kita ndatan vənaṅa teku luhika riṅ ujar.[20.1]

  maṅke pva vəkasani lutut ta ṅūni kadi tan papuput atilara,
 vruh-ku pva gisi-gisiniṅ harəṅ-harəṅ i sihta kadi kaluputan,
 marya-kéni paṅəsahaniṅ kinévala kiteku tan avih iṅ asih,
 ambəkta kaka kadi gaḍuṅ məkar paḍa tatan panébasi kalaran.[20.2]

  mvaṅ donku harəp i ḍatəṅanta riṅ śayana tan hana kinira-kira,
 siṅgih mata ana kaharəp-ku majara taṅis-ku yata kaṅ ucapən,
 mvat-vata kayali-yalin-ku vatni vana-sih tiki tan alaṅ-alaṅ,
 tapvan marəsəhi paṅamérta tan varəg anam-tami vəkasiṅ ulah.[20.3]

  nahan péṅuap ira mavéh raras hati təhər tuna-tuna séségén,
 ndan śrī narapati ana riṅ taman sira lumalana-kénāṅən-aṅən,
 ri vitniṅ asana gumuliṅ sira mrém sharp tarika kavalésan,
 ṅhiṅ tan sah i sira rāga hetuka marək-marək aṅisapu jéṅ. o.[20.4]

 canto 21: 
   atīta rahineki vāhu suməna hyaṅ aruṇa nijil aṅrarah limut,
 narendra tumuluy mareṅ pura ḍatəṅ ta sira ri kahanan nareśvarī,
 hañar təka sakeṅ padhamvan hiniriṅniṅ uva kaka anéka māṅdulur,
 aliṅgih i harəp narendra majar-jajar asəmu paliṅgih iṅ tulis.[21.1]

  vavaṅ nr̥pati mojar induṅ apa hetuniṅ avénés anambva-kén raras,
 baṅun hana laranta masku masépég-sépéṅ i jaja təkeṅ payédhara,
 vuvusnira təhər vasa ṅusap-suap muka saṅ ahayu kémbéhan manis,
 kataṅgama masuṅ səpah sira sumbya ṅucap analimur puték hati.[21.2]

  anambəki kakanta masku laris aṅləṅəṅ amahas-ahas lavan kita,
 para prabhu kabeh ya māṅdulura ramya saha bala samuha véhana,
 asiṅ sakaharəpta masku parananta kuṭi-kuṭi sudharma paryaṅan,
 yadin ləpasa tan hiṅana ḍatəṅ éṅ pasir alaléh umuṅgah éṅ vukir.[21.3]

  ikaṅ vvaṅ i daləm paḍa ṅiṅət-hiṅət ry ulahanika daləm numaṅkata,
 anan dadak amadhya-madhyani dukula vija-vijah amet karajasan,
 dudu taṅ ahurup dhardharnya kahurup sakaharəp ika lésyaniṅ hiḍəp,
 hana misiki révaṅanya madulur makalihana manuṅgaṅ éṅ ratha.[21.4]

  riṅ eñjiṅ hinataṅ tikaṅ bala samuha maṅiriṅiṅ anaṅkil éṅ ləbuh,
 apañjir akatap-katap anasasañjatanika umandhaṅ paḍa pupul.
 lavan sahananiṅ pra vīra kavi bhadtha nipuṇa ri kalaṅvaniṅ vukir,
 paḍa lala sénaha sénjata kasaṅ karas arəja tanahnya dag siṅi.[21.5]

  mijil nr̥pati sampun arpat atihaṅ ratha mani maya ratna bhāsvara,
 umuṅgah adulur-dulur nr̥pati maṅgaməl iri luṅayan nareśvarī,
 praśasta kavi rāga hetuka ané hiriṅan ira mamaṅku pavahan,
 ikaṅ kuda padati śakti śara sarathinira tuhu céstya nindita.[21.6]

  lumampah adədəṅ matut ləbuh agə̄ṅ vija-vijah asusun taruṅ pəgat,
 ikaṅ vvaṅ aṅiriṅ parək ri sira teki lituhayu paḍa nvam iṅ vayah,
 titik ry anupa kavvaṅanya vəka sevaka tumuluy asevake haji.
 ya kāraṇanika vruhiṅ naya vidagdha maṅinaki ri jə̄ṅ nareśvarī. o.[21.7]

 canto 22: 
   lāvan sakvehnikaṅ strī ry anupa haṅu-haṅun yan rumuṅgviṅ narendra,
 hetunyāṅaṅkas-aṅkas lumaku-laku vijil kapva tan vriṅ manahnya,
 lampahnyāgyaṅ vədin sepa lumihati narendrādulur mvaṅ sudevī,
 ndātan kéva lukarniṅ gəluṅ amiru-miru kenya sampun kaluṅsur.[22.1]

  ndah vantən teki sākṣāt pinuhutaṅan ira rasiko jro paturvan,
 sampun kékét vuvusayéṅ karas arəja pinatra-kén ojar palambaṅ,
 maṅke prāpta ṅadəg riṅ lavaṅa anaviṅakən vaṅnya maṅgviṅ harəpnya,
 ambəknya-raṅ vədinyan tagihan i manisiṅ tiṅhal aṅde prapañca.[22.2]

  len takaṅ vahva gat-gat lara turindanika binvatan kuṅniṅ onəṅ,
 lagya syaṅ rovaṅanyan mijil apakadhaṅan-nyéṅ raras tan vənaṅ sah,
 prāpta gya-gyan moninjo ri sira masahuran mojar aṅds raras tvas,
 buddhnya bvat paḍa bvat sahaja maru-marun yan tumiṅhal sadévi.[22.3]

  lavan sakvehnya muṅgu ṅ paṅuṅaṅan ararəm vvaṅ makadyan vihiṅ rum,
 təkvan buddhinya tan karkasa bhisa makakés rāga tapvan kavastvan,
 lagya-mém basa muṅgviṅ hati kéta-kétégén sébnya muṅgviṅ jaja agras,
 haṅko mamba manisyéṅ mata pata matasak hyuṅnya métvéṅ halisnya.[22.4]

  akveh pélahnya tan tuṅgal araras agave harṣaniṅ vvaṅ tumiṅhal,
 miṅgək-miṅgək alisnya rəṅu-rəṅu kadi tan harṣa tiṅhalnya sva,
 sampur-sampurnya keṅis dumadak inuvahan tan lukar mogha keṅkab,
 kadya mintonakən hritni susunika kuniṅ len təṅahnyaṅgaluṅgaṅ. o.[22.5]

 canto 23: 
   dudū taṅ adulur-dulur pili-pilih vvaṅ arəja ta kunaṅ tuhan-tuhan,
 karaṇḍan aṅiriṅ yathākrama paḍātuhan ana ri harəp mapavvahan,
 vagəd rasiki saṅ hinəmbanakən iṅ kaka-kaka kadi tambaṅiṅ vulan,
 ḍataṅ pva ri harəp narendra sahajaṅ gumuyu-guyu tinagva-tagvakən.[23.1]

  atuṅgalan ulahnikaṅ vvaṅ umulat ri sira paḍa kəna priya ṅalam,
 ya kāraṇani luhanya marbas i matanya bavu-bavu manis nareśvara,
 anan dadak alisya-lisya ri haripnya-ripi matanika majaṅ sasi,
 təka sih apəpət-pəpət muka rarasnyan api kalilipən sadék hrəbuk. [23.2]

  anéki maṅənés kalih kavula tan duga-duga yan aliṇḍuṅan taviṅ,
 asiṅ sakaharəpnya yenucapakənya matanya-tanya liṅgi tan umuṅ,
 ndi toṅgvaniki rāga hetuka vulat-vulati mara vuvusnika kalib,
 vaya pva si tuhanku tan sah i hiriṅ nr̥pati marək amaṅku pavahan.[23.3]

  kunaṅ gatinika turuṅ katəkana ṅraga-kéni rarasiṅ pralapita,
 anyar vahu silih-silih kirim ujarnya katəka suménaha riṅ ṭikā,
 méné kuləm ateki rakva samayanya ḍatəṅa ri vijilnikaṅ sasi,
 ya outnika yan suméṅ-séṅ avuyuṅ-vuyuṅan néséli mithyaniṅ smara.[23.4]

  samaṅkana tikaṅ vuṅ iṅ ləbuh atambak aṅadəg atata silih javil,
 tékéṅ nijaja moṇḍuh-oṇḍuh apupul-pupul ararəm i piṅgiriṅ hənu,
 ḍataṅ pva sira rép maliṅgih akatap-katapi paḍa tan anāṅucap,
 vijah-vijah anémba-nəmbah umulat ri sira majari tr̥ptiṅ hiḍəp.[23.5]

  taṅhéh yan ucapən pratiṅkah ikanaṅ vvaṅ atiki caritan nareśvarī,
 təlas kahalivat sire ləbuh agə̄ṅ tutug i vəkasi kanthəniṅ purī,
 təgal arah-arah arata adukuti hébun ika turuṅ tibéṅ limah,
 baṅun sinipatan təkapni tapakiṅ ratha kadi cinarit dinudvakən.[23.6]

  anantara ləpas laku nr̥pati ləṅləṅ umulat i kalanvaniṅ hənu,
 gagany malaria-laris panəpiniṅ lvéh aṅisisi mukanya konkulan,
 siriṅnya ya gunuṅ-gunuṅ kélimutan kadi susu masaput-saput sabuk,
 nanuknya késédhap-kəḍap samar alivran asəmu-səmu vuryaniṅ kuku.[23.7]

  pradeśa kasənət kapaṅgih alaṅa kuṭi-kuṭi riṅ husana kalasan,
 rəṅat-rəṅati gopuranya kari ruksa maṅililan arés tuasiṅ mulat,
 tahənya ana dharma buddhi maṅilaṅ-gilag alaléh i piṅgiriṅ hənu,
 bukur pathani simbaran tulis ika-rjja katuruhan avor lamuk-kamuk.[23.8]

  təgalnya magiraṅ-giraṅ vinulatan səmini tahən ika suhun səkar,
 paḍa ṅlih aṅuṅan vəlas harəp ika ṅave-ave amalar-malar javuh,
 valik adép ika malik ayap i sor kuməḍap amarəki prihiṅ gəgər,
 kuvoṅ muni laki strya vada karəṅa masili-silih ujarnya tan tuhu. o.[23.9]

  canto 24: 
   lalu lampahira nr̥pati alivatiṅ vanadeśa ləṅəṅ,
 vəlaran hiriṅiṅ rava-rava kadi sāgara konaṅ-unaṅ,
 makaraṅ liman adyus inisuh-isuh təkapiṅ ryak agə̄ṅ,
 baṅun aṅgala ghūrṇita hana tuban adrəs i roṅnya sumoṅ.[24.1]

  ri təpinya rənək-rənək adadu pakisnya mavor asinaṅ,
 kumicir hana tīrtha raca-racahi valka ikaṅ paraṅan,
 kasarah-sarah iṅ vata hana kari gaṅgeṅ adhimpat akét,
 suməlap harəmisnya manusu-nusup arja haneṅ gəluṅan.[24.2]

  turahiṅ manas aṅləṅəṅ adulura teki anyar katəmu,
 hana ramvananika kalakah ika srét muṅgvi təpi,
 makaraṅ-karaṅan kumuda avaniṅ adyusa teki kunaṅ,
 anəṅah musiré karaṅ aharəp anabraṅ aməntas adoh.[24.3]

  hana nusa kadiṅ tulis arəja baṅun minaha ṅililan,
 ndi kunaṅ avaniṅ ḍatəṅ iriya pa-tan ana mārga tinut,
 panəḍəṅni səkarnya maṅiṅin-hiṅin iṅ vau-vau ḍataṅ,
 paṅuvuhni kuvoṅnya maṅalik-alik asriṅ aganti ləyəp.[24.4]

  yaśa śūnya mahantən anəpi-nəpi rincuṅ atīta ləvas,
 umiriṅ pakatonanika kadi katumpəka deniṅ aṅin,
 naranātha kalih sira madulur aliṅgih araryan aṅel,
 miyat iṅ kakavin ri vilah ika anyar cinarik-carikan.[24.5]

  tucapeki karaṇḍanira kaka-kaka-yva paḍaməṅ-aməṅ,
 mapatih-patihan mahas-ahas akalih-kalihan madulur,
 anusup-nusup i pakis aréséb amupva susuh kinéré,
 avavan ri taṅanya ana kula lata-rijja sinumpiṅakən.[24.6]

  ri trəbis-trəbisiṅ paras arupit arés ri avanya situ,
 tirisan gaḍiṅ anjəlag i sélévaṅiṅ paraṅan tumuvuh,
 vah ika kuniṅ arja paja-paja salah manahi lumiyat,
 kinayuh-kayuhiṅ kaka-kaka tinulis-tulisan kakavin.[24.7]

  ri hiriṅnya gaga para-paranika ramya katon adalur,
 katirahnya lumuṅ-luṅ amituturi rāga təkapniṅ akuṅ,
 lumalé suluriṅ gaḍuṅ aharəp aṅola pupus maputih,
 masila vulakanya kadi harəp amaṅkava puḍak maṅisia.[24.8]

  sadavan ikanaṅ avan asiluk hinambah adoh pinaran,
 paḍa harṣa narendra lumiyati laṅanya mavéh turida,
 hana thani ḍusun-ḍusun atiki kapaṅgih asiapar alit,
 paḍa ta hinalintaṅan ira jinajah sinépa-sépéran.[24.9]

  rasa tan ləpas éki lakunira pijér jənək iṅ kalaṅə̄n,
 séka-véṅnya nira-ki juga pinakapaṅrərəban dinadak,
 təpiniṅ lvah agə̄ṅ pinarvasa təgalnya kinuvan atap,
 katitih təkapiṅ bala gaja ratha mévi-vu laksa tumut.[24.10]

  amuraṅ-muraṅ iṅ gəgər aməgat təgal palapat-palapat,
 agənət sayabiṅ ratha madulur adədəṅ amuṅgvi sinaṅ,
 tumurun aṅusir havan alavas ahət marupit-rupitan,
 hana boddhi tinandur ajajar i təpinya rumambey atə̄b. 0.[24.11]

 canto 25: 
   deśāgə̄ṅ ramya matiki katəmu,
 śobha tiṅkahnya thani janapada,
 kubvan alva pəkən agə̄ṅ arənəb,
 buddhyāgə̄ṅ kayvanika pinariṅi.[25.1]

  katyāgān maṅarəpakən ahaləp,
 bvat-bvat hanténya marək amarépét,
 merv atumpaṅ pitu ləyəp aruhur,
 akveh raṅkaṅnya ya paḍa hinəduk.[25.2]

  vaṅnya kveh ri ləbuh aṅadəg-adəg,
 ramyānonton ri laku narapati,
 harṣātiṅhal ri sira paḍa sukha,
 śabdanya ṅhiṅ juga vijan aṅalém.[25.3]

  kagyat deniṅ gaja adulu-dulur,
 péka yodha krama parəṅ apupul,
 len taṅ muṅgvi kuda vijah asusun,
 krura mundhuṅ paḍa tau riṅ ayun.[25.4]

  harṣeka mbak nr̥patin umulat,
 béniṅ kvehnin bala tumut aṅiriṅ,
 lagya néṅka avan agə̄ṅ agənət,
 len tṅ lunha narabhasa malalar.[25.5]

  ramy-lon lampah ira tan asarag,
 tuṅhaniṅ deśa ya kahalivatan,
 kubvanya-rnéb ana pudhaṅ ajajar,
 nyuh vahnya-téb ana ta pinahatan.[25.6]

  karyan-kalyan katəmu təkap ira,
 sumbérnya həniṅ gumulak amulakan,
 tusnya-drés sampun hinuruṅ-uruṅan,
 śobha kéndhél paḍa ta hinasaban.[25.7]

  saṇḍiṅ-saṇḍiṅnya ya ana pathani,
 sajya-génnya saracana malavas,
 vénya ṅémbaṅ hurusanika padhét,
 asrét hisniṅ makara katutupa.[25.8]

  ṅkana lor maṇḍala kniaṅlalisan,
 runtuh śīrṇa gupura katuvuhan,
 aṅhiṅ karya payasan aṅililan,
 gandhyāgə̄ṅ ndan ulu kuda maruhur.[25.9]

  ramya srép taṅ panataran aradin,
 kambaṅniṅ jambu sumavur agəlar,
 tanjuṅ len campaka surabhi ruru,
 kumbaṅnya ṅréṅ kadi manaṅisakən.[25.10]

  lalya-la śrī nr̥pati ləpas adoh,
 tovin séb-séb panas asəpi maméṅ,
 lvah-lvah géṅ-géṅ katəmu tara-tara,
 kayvanya ṅhiṅ rvi kadiravadara. o.[25.11]

  canto 26: 
   mārgāgə̄ṅ ya tinutnirāmənər agaryaṅ asəpi kadi tan hana vaṅa,
 vanvādoh pitovin təgal-təgal ayun taruṅ atiki panuṅga-nuṅgalan,
 raṅra kayvanikāsinaṅ səḍəṅ akəmbaṅ ajahala vayāvahiṅ hənu, (?)
 lvāgə̄ṅ puṅgul aket kapuh saraṅ aghāṣa ana karameyanya simbarən.[26.1]

   ṅake sornya buyut-buyut vatu tinumpuk apa katika ṅūni riṅ daṅu,
 tuṅkub-tuṅkub ika haləp vinavaran saha tuvu-tuvuhan turuṅ ləvas,
 aryanya gəlar iṅ natar kadalakar saha səma-səmatan haneṅ ləmah,
 pintən ganya pasaṅya-saṅyan iki maṇḍi hana vatu gumantuṅ iṅ vilah.[26.2]

  kṣetrāgə̄ṅ kiduliṅ vatəs rumakət ahyaṅ ararəm aparək juraṅ-juraṅ,
 śobhātiṅkah ikaṅ pahoman aruhur agupura kadi meruparvata,
 tambaknyeki kapala saṅgya matitip midər ahaləp i héṅnya kādbhuta,
 ṅkāneṅ jro bharali pratiṣṭha pasabhan rasiki paramasādhakottama.[26.3]

  nyagrodha ruhuriṅ natar mapatiga-sthi kavayaka apurva bhīṣaṇa,
 muṅgviṅ dakṣiṇa taṅ śamī druma siluṅluṅ atiki riṅ husana tan vaneh,
 parnah lor hana vr̥kṣa siṅ ksapa rumambe avilətan ikaṅ latā salit,
 muṅgviṅ sornya nilih vvaṅ aṅanyut anaknya makasa-kasaran taruṅ pəjah.[26.4]

  vetanyeki təgal-təgal pagəlaran ghada r̥ṣika samipaniṅ avan,
 aglar taṅ sirara ləvas pagalaṅan kalasa sébit avér védhiṅ-védhiṅ,
 len tekaṅ tavulan anyar karakahan ana turuṅ apacaṇḍi taṅ vətis,
 rambutnya lulunan kapala kahariṅ humis adaravéyan sakeṅ mata.[26.5]

  saṇḍiṅnyeki dukut-dukut paḍa pajéh kapanasan akuniṅ vaneh avuk,
 dupa snaha pahiṅ gigal ana payuṅ daluvaṅ ika kasaṅsaṅiṅ sukət,
 aṅréṅ śabdanikaṅ arégala marébut pupu katəka patihnya tan ləbur,
 kagyat maṅalulu ana mrih anéhér-néhérakəna malayva-kén vitis.[26.6]

  ṅkāne sornya ləbak-ləbaknya hana vaṅke apupul akanin rujit-rujit,
 strī-strī mati anyar kalih jalu-jalunya siniluk ahaméṅ ruruṅ ləvas,
 amvas rahnya maṅəmbəṅ adaravayan hana maképél i saṇḍiṅiṅ avan,
 hetu śrī parameśvari maṅutus adrəs alayata ri lampahiṅ ratha. o.[26.7]

  canto 27: 
   huvus kahalivat sirerika tan aglis alaléh amuraṅ-muraṅ avan,
 gagā pasavahan daminya paḍa bhasma vahu mətu dukutnika ijo,
 binañvan aracéh-racéh vinulatan hana turahi harəṅnya tan ləbur,
 anan kadi sipat lutur ya təkapiṅ luh amalapar arantunan pipi.[27.1]

  kidulnya hana deśa muṅgvi təṅahiṅ savah aḍusun anambvakən laṅa,
 sapinya madulur-dulur paḍa makanjuṅ asahuran aganti riṅ gəgər,
 hana vvaṅ akéthéṅ-kéthéṅ rva paḍa maṅhani-hani macapiṅ-capiṅ janur,
 dudū taṅ aṅuvuh sakeṅ gubug aməñcar aṅagəmi mamavva-mavvakən.[27.2]

  pitovi lalu masa lampahira teki vau-vau sirém séṅiṅ ravi,
 ḍatəṅ sahananiṅ vvaṅ aṅiriṅ anut vuri manututi lampahiṅ ratha
 animpaṅ aṅusir damārga kadi tan ləpasa təkapi lon ikaṅ laku,
 miyat ri rusitiṅ avan ana suməṅka tumurun apasiṅga-siṅgahan.[27.3]

  i sornya valahar trəbis-trəbis arəs lumu-lumutən i réṅnya koṅkulan,
 rəṅat-rəṅat ika təmah rubuh hinambah arupék apəḍək-pəḍək avan,
 mələs umis atut paras titisiṅ ertali manəḍuni tiṅhasiṅ karaṅ,
 siratnya kadi hira cūrṇa sumarambahan anələs ananar-namar javuh.[27.4]

  lumampah aməgat gəgər sira matut siku-siku hiriṅiṅ gunuṅ-guṅuṅ,
 katon arah-rahnikaṅ parana teki vau-vau dinuṅkapiṅ vula,
 tahənya kadi parvata rarəm avandhira tuhu-tuhu an paḍa ruhur,
 pətəṅ kinasutiṅ limut ana javuhnya tuməḍun anisih samar-samar. o.[27.5]

  canto 28: 
   makin aparək sayabiṅ ratha gamya,
 təpiniṅ ayun ri vatəsnya kalalvan,
 hana kuṭi dharma kaśevan atīndu,
 mahada-hada gupuranya sateja.[28.1]

  masəmu bahitra rumuṅkəb aṅuṅgul,
 vuvuṅani raṅkaṅ ika réréh aśrī,
 hana kadi megha kuniṅ mapucak mas,
 irika haneśvararūpa vinimba.[28.2]

  kidul aparək kadi hemakuṭādri,
 didhiti lumə̄ṅ ri pucaknya maṇīndra,
 i kavari cetya tathāgatabajra
 kadi śatasūrya mijil ya sakeṅ doh.[28.3]

  kapadu ri héṅnya paṅambvan apantha,
 miḍər i hiriṅ-hiriṅi dvija sédha,
 ahaləp apūrva binapra kuməṇḍəṅ,
 aputih alepana bhadra ginātra.[28.4]

  ləṅəṅ alaṅa naranātha tumiṅhal,
 avan ika ramya gunuṅ-gunuṅ arnéb,
 hara-haranam pagagan ri hiriṅnya,
 savah ika tut lépitiṅ juraṅ ajro.[28.5]

  kaka-kaka ləñjəp ateki tumiṅhal,
 sahana-hane pagaṅan paḍa tan vruh,
 java tumuvuh dinalih jaguṅ akveh,
 jahli sinəṅgah ika vah amutnya.[28.6]

  katirah aket lumuṅ iṅ pagər akveh,
 vihikana teki kadaṅni laṭinya,
 gaḍuṅ avilət lumalay-lalay aśrī,
 vruh apan aghāṣa ləməsni təṅahnya.[28.7]

  sakahənu ramya siriṅni gaganya,
 lvah alaṅa gə̄ṅ atés laraṅan ravunya,
 madrəs tusnya manampikakən jə̄ṅ,
 ikaṅ aṅéb iṅ ahaṅét sukət akveh.[28.8]

  təgal arata raro aṅvan adhém-dhém,
 paka buréṅaṅ sapi hiṅvan akumpul,
 védi miyatiṅ gaja réṅga manédéṅ,
 vijah alayu maṅusi təgal alam.[28.9]

  satəkaniran təpiniṅ kuṭa vetan,
 hana kəta maṅgala saṅka ya tinyup,
 baṅun avarah ri ḍatəṅnira maṅke,
 karaṇanikaṅ vvaṅ atun-tun anonton. o.[28.10]

 canto 29: 
   sampun prata narendra tapva mandulur sira vahu tumurun sakeṅ ratha,
 ṅkāneṅ bvat alu kilyan arpat ahaləp kahananira lavan nareśvarī,
 sampun teki ginandhapattra kinənan jinəm arəja siniṅsətiṅ jənu,
 mvaṅ sakvehnikanaṅ karaṇḍan ararəm kaka-kaka marək asraṅ aṅaḍəp.[29.1]

  mantri satya vicakṣaṇa ṅiṅət-hiṅət ry ulahanira rumakṣa saṅ prabhu,
 sakvehniṅ bala yodha kapva tinitahnya sana-sini yathākrama haləp,
 himpər bapra patapni sañjatanika kr̥tala curiga tomara luṅid,
 matéṅga-sva ratha ruhar pinakagopura sahaja tinumpa-tumpa ya.[29.2]

  mvaṅ sakvehnikanaṅ vvaṅ uttama manaṅkil apupul atata salaṅsaṅan,
 lavan saṅ prabhu sevake nr̥pati teki sira huvus atiṅkah akrama,
 len tekaṅ makəmit haneṅ yava tiniṅkah atiki paḍa tan hanāṅucap,
 ndah rājyiry anupa ṅalih kahiḍəpanya təkapiṅ umulat paḍa ṅaləm.[29.3]

  alva teki natarnika pəkən atip ḍəḍət apaligaran təkeṅ ləbuh,
 deniṅ kvehnikanaṅ balāṅiriṅakən kathamapi paḍa tan hana jaruh,
 hə̄bniṅ vandhira tan hanāṅinak-hinak patiganika paḍeki kavaṅan,
 aṅhiṅ teki narendra muṅgvi təṅah arja sira kadi haneṅ daləm purī.[29.4]

  sore prāpta ikaṅ taḍah saha garantuṅ aṅaraṅin i héṅ paḍa ṅayap,
 aṅhiṅ teki garit narendra viniveka rasanika rinəṅva-rəṅvakən,
 lāvan saṅ kavi rāga hetuka hane kananira sumahur silih sahur,
 apan ṅhiṅ marək aṅarəp-harəpakən manaḍah i sira teki tar vaneh.[29.5]

  sampun teki sirānaḍah sahananiṅ carikan umətu vinvat adulur,
 vantən prāpta muvah sakeṅ asuhuran paṅiriṅ atha təlas sumaṅgraha,
 sakveh-kvehnika saṅ manaṅkil anumas parəṅ a…….
 …………… hinan ipun mula sapuniki .o.[29.6]

 canto 30: 
   səḍəṅ asəpəta tekiṅ bhandharya kutak-atikan,
 vijah adadah adum-dum bhakta pāna paḍa sukha,
 bala sahananikākveh norāṅsal vijah aṅaləm,
 ikaṅ akuda jugāṅhiṅ matāṅhruk jəmur ajaruh.[30.1]

  tucapa ta para taṇḍa dhém tapva maṅan aṅinum,
 aṅacap i kavaninya praṅ sahya sahuran avu,
 tuvi hana tiki mājar vantən satra lurugana,
 hələm atiki madonən petəṅ siṅ kahananika.[30.2]

  paḍa macakép ahosan avanya ṅrégut aṅhéṅ,
 paḍa pəjaha mamuk amrih liṅnyaṅ raṇa dadaha,
 paḍa masamaya tan svaṅ mundur liṅnya yan alaga,
 təvasa aji maṅiṅva véh vīrya puhaka hurip.[30.3]

  tan ucapən ika sampunya muktja rasa saphala,
 para juru paḍa mamvit mantuk riṅ gr̥ha madulur,
 huvus atiki ya mavat cantén brasnya paḍa médan,
 sahana-hanani deśanya kveh tvaknya paḍa pinik.[30.4]

  lalu divasa paḍa mrém tekaṅ vvaṅ təlas aṅinum,
 apituvi rapuh aṅlih deniṅ mārga tan arata,
 tabé-tabéhan umampəh marya araṅ matalu-talu,
 saragi muni tan agya kadya ṅriṅ-riṅ aṅaraṅin. o.[30.5]

  canto 31: 
   hvāṅduduti taṅan ireki tapva ta…..
 ndan śrī narapati təlas aṅlilir kadi tinaṅhi sira varurutén,
 va….. hinan ipun mula sapuniki,
 kalih pada néntén bacik….[31.1]

  ndatan vavaṅ anəkani buddhiniṅ maharəp aṅdadak aparihara,
 hanan i paṅucap-ucapiṅ maminta sih aṅola təlas inubhayan,
 harṣa səmu-səmu guyu yan pamak-pak aṅagəm susu hinənəṅakən,
 ṅhiṅ śabda nr̥pati karəṅa hanan sinahuran paṅəsah aṅəsəsan.[31.2]

  ndah sampuniṅ ulah amiveka ramyaniṅ asaṅgama rəsəp i hati,
 sāsiṅ paraniṅ ujar anutakən sakaharəp-harəp ira maṅucap,
 cumbva tanya lavasiṅ atiṅgalaṅ nagara maṅhinép i para-paran,
 lagya ṅiṅət-hiṅəti galar taṅan sinélaṅan guyu mavada-vadan. o.[31.3]

 canto 32: 
   byatitan tis-tis masa paḍa vahu mamrəm sira kalih,
 lumiṅsir-liṅsir taṅ śaśadhara lumə̄ṅ vahu luməyəp,
 tinūtiṅ mogha-raṅ anan asuma vintaṅnya kuməḍap,
 vinas-vas luṅhāṅdoh baṅun aləpəha karana hurip.[32.1]

  laluṅ māsa srép méh rahina tumibā hisnikaṅ əbun,
 patər mandra gréh ika gupyan avisik …..
 limutnya …… ṅililan kadrəsan aṅin,
 riris mampəh lvir luhniṅ anaṅis arés sampuniṅ ulah.[32.2]

  ḍavuh vantən séb-béb paḍa karahinan taṅ vvaṅ aturu,
 garantaṅ munya-sraṅ baṅun amuṅu riṅ śrī narapati,
 lavan sakvehniṅ vvaṅ kaka-kaka paḍa tiṅkah atata,
 huvus kapva dan riṅ rahina sahana maṅkil apupul. o.[32.3]

  canto 33: 
   mijil nr̥pati sampun ahyas adulur sira lumaku lavan nareśvarī,
 karaṇḍan aṅiriṅ lavan sahananiṅ vvaṅ arəja pinakesiniṅ purī,
 parəṅ tumama muṅgah iṅ gupura ramya paḍa vahu huvus təkeṅ natar,
 miyat ri haləpiṅ sudharma racananya kahiḍəp anamar surālaya.[33.1]

  mahantənya rəjāhaləp ri harəpanya lagi hana parantiniṅ tulis,
 aśoka hana nāga puṣpa hana campaka surabhi tinandur iṅ natar,
 səkarnya kadi payvan anjrah anodhéṅ masaji-saji vaṅinya tan ləvas,
 madhubratanikāṅréṅ adran amagantakən asana marāṅjajah sari.[33.2]

  paḍa ṅalap ahur-huran səkar ika kaka-kaka paḍa meñjuhiṅ laṅa,
 anəmpal asana mépét-népéti padapa ri mukanika pupur hrəbuk,
 anāṅdadak amék puḍak tinulisan kakavin hinuparəṅga riṅ ṭikā,
 ri hémbanan asusva-susvan hinamər lagi timuru-turunya riṅ kiduṅ.[33.3]

  ikaṅ kaka-kaka nvam adyus asibu paḍa vijah atukup-tukup taṅan,
 lumut-lumut ikaṅ payodhara tumus kavaséhan asila haneṅ bañu,
 sipatnya ana sandéṅ-andéṅ i matanya karahupan anambva-kén mirah,
 ikaṅ bhramara medran iṅ kumuda malihi mukanika maṅrəṅ-aṅrubuṅ.[33.4]

  hana ṅadəg i salvaṅiṅ talaga sampun amabar akəmul-kəmul putih,
 maha ṅureyakən gəluṅ sinuruyanya kulu mélés arantunan pipi,
 tumus amariṅət haneṅ jajanika avas amuri-muri gatraniṅ susu,
 anan karakət iṅ dukula turahiṅ vəḍak avaṅi kapəñcəriṅ burat.[33.5]

  vaneh tiki mara dyus iṅ makara bojya racana kumucur pinañcuran,
 tumuṅkul aṅure gəluṅ aika kinumbah amadha hirəṅiṅ lumut-lumut,
 tapihnika banantən eñjuh anipis tinélési karakət haneṅ vətis,
 katon buṅah ikaṅ təṅah kadi pupus putih asəmu parantiniṅ limut. o.[33.6]

  canto 34: 
   caṇḍy aruhur i təṅahniṅ talaga ləṅəṅ rumyani racananya,
 piṅgirnyamidər adédhéṅ minakaran akveh paḍa ya lumanda,
 maryak-ryak anikəl asriṅ maṅipék-ipék lvir viru-aviruniṅ kén,
 kambiṅniṅ asana lumrā gəlar alabuh kumbaṅ anaṅis aṅhréṅ.[34.1]

  paṇḍan vvaṅ asidéha muṅgvi təpinika liṅgih aṅisis arja,
 śobha ṅisapu puḍaknya putih asila lvir vətis aṅudéda,
 lumraṅ hrəbuk amupur tat sisi sumavur muṅgvi pasi-pasirnya,
 kombak ana kasarah riṅ karaṅ aluṅid lvirnya alis alaṅhép.[34.2]

  ṅkāna nr̥pati muja sira magave dyana sakala śuddha,
 ndan śrī krama ginəlar saṅ prabhu təlas enak təpat ikaṅ ambək,
 mvaṅ nyasa paḍa husus tarpaṇa vinaṅun cakra umiḍəp ahəniṅ.
 nisvasa kakavaśaṅ prana vimala hiṅanya sakala śūnya.[34.3]

  énak pva kavasaniṅ jñāna gumaveyāṅrakṣana saha japya,
 svasta pagəhanikeṅ rat ahilaṅaniṅ śatru paraniṅ ambək,
 riṅkah prabhu tan avarsih satata rumakséṅ bhuvana tan himba,
 taan svaṅ balé-paléhiṅ dharma gumaveyaṅ yukti hitanikaṅ rat.[34.4]

  munya paḍahi ri héṅ lvir gərəh alaṅa riṅ masa kapat aṅras,
 ghaṇṭa sraṅ asahuran saṅka kumisik aṅrik kana kala rinyup,
 len taṅ dhvaja majajar kuməlab arəja kady aṅave-ave asriṅ,
 dhūpa srik avaṅi gandhanya kumutug aṅdhūma hana lum anəḍəṅ.[34.5]

  mantry aṅayap ahaləp riṅ natar atata tiṅkah ararəm atvaṅ,
 sampun praṇata manəmbah ri sira sadaṇḍa krama paḍa bhakti,
 ndātan ana kakuraṅ śrī narapati riṅ vīrya paḍa kavastvan,
 siṅgih prabhu lituhavy anvam aguṇa sureṅ raṇa kavi śakti. o.[34.6]

 canto 35: 
   sampun taṅ yajñakārya lilaṅ ahəniṅ ikaṅ jñāna himpər śaśāṅka,
 ṅkāneṅ prāsāda hambalnya sira maṅadəg aṅhér i lampah sudevī,
 lagya gagvan taṅan śrī narapati tumurun tan kara ṅantun-antun,
 śīghra prāpteṅ natar teki hana payuṅira svata śuddha pucak mas.[35.1]

  tan varṇa teki tiṅkahnira manaḍah asiṅ patya tekaṅ bhinukti,
 sakvehniṅ sevake jə̄ṅ nr̥pati paḍa marək sura samanta raja,
 sampun kapvānunas tan hana kakuraṅika lyab təkeṅ peka yodha,
 ndan saṅ śrī nātha kalih mahas aṅahasi laṅla laṅə̄niṅ kalaṅvan.[35.2]

  parnah lor larya-laryan paṅuṅaṅan aruhur ləṅləṅ aṅde kalaṅvan,
 kandhaṅ-kandhaṅ phlémbvan siriṅ ika maparək saṇḍiṅiṅ brahma sala,
 vannya liṅgih manon-ton ri sira paḍa kapuhan mulat sopa cara,
 prāptaṅ gophaa mavvat minyak asira-siran len péhan vahva-vahvan. o.[35.3]

 canto 36: 
   asiṅ ramya ndah yeka pinaraniran ləṅləṅ alaṅa,
 lavan sakvehniṅ vvaṅ ri daləm aṅiriṅ tan sah adulur,
 gagā garyaṅ-garyaṅ ana tapak kasumbanya linarik,
 ikaṅ vvaṅ ləñjəp-ləñjəp apupur i pipya sahu-sahur.[36.1]

  aneki lvah géṅ-géṅ linaraṅan ikannya ṅacar-acar,
 pinatyan-patyan véṅa sinilukakən riṅ pasavahan,
 tinambak-tambak riṅ vatu ana tisampyak pinarigi,
 ri rumpvanya-kveh yeka tinava-tava vénya ya sinat.[36.2]

  makin harṣeka mbék nr̥pati lumihat kalih apupul,
 pinupvan-pupvan lagya-pi pati uraṅnya ṅicir-icir,
 rumambat-rambat riṅ vatu susuh ikatumpaṅ atitp,
 hana ṅala muṅgviṅ lumut-lumut ikanya ṅumik-umik.[36.3]

  karaṇḍan mvaṅ guṇḍik para kaka-kaka nvam vija-vijah,
 vətisnya kém-kém riṅ bañu rəsəp atis kumram aputih,
 mélés kén-kényāṅraṅdi kécécép apan tan hinuniṅa,
 pijér ləṅləṅ denya pupu-pupuki rah ya lumu-lumut.[36.4]

  huvus kédran sakvehni kaéṅéṅaniṅ dharma jinajah,
 také katyagan maṇḍala kuṭi huvus teki pinaran,
 kuləm saṅ hyaṅ mantuk ri végilanira tiṅkah ararəm,
 riṅ eñjaṅ rakvan maṅkata lumaris aṅuṅsira pasir. o.[36.5]

  canto 37: 
   tadanantara krama lumampah anəbu-nəbu tut hiriṅ-hiriṅ,
 larini ratha dulur asantun asaləsək i piṅgiriṅ hənu,
 təkapiṅ bala ṅiriṅ i vuntat(ira) i harəp asusun silih pəḍək,
 rumuhun vaneh lumaku-lakv aməṅ-aməṅ i anāṅrərəb-rərəb.[37.1]

  alaṅa katuṅkulan i sor pasavahanika tut juraṅ-juraṅ,
 valahar sakeṅ gəgər adurga tuməḍun aməgat-məgat havan,
 hana vinvatan pətuṅ agantuṅ alaléh hinahambah aṅguṅan,
 adulur-dulur vvaṅ ika yan lumaku-laku matun-tunan taṅan.[37.2]

  asamun hənunya pamuraṅ-muraṅan atuha śūnya durgama,
 titir aṅhaḍaṅ-haḍaṅ ikaṅ pathani ləvas avuk pararyanan,
 sirara gəlar hañar ararva asana sumahur haneṅ natar,
 katirahnika səmi gaḍuṅ ṅabét aṅivat i saṇḍiṅiṅ havan.[37.3]

  alivat narendra viyatiṅ aras-aras sukuniṅ gunuṅ-gunuṅ,
 amijah dukut mrak ataraṅ gigi adal-adal iṅ gəgər-gəgər,
 kulurak rumambat akataṅ-kataṅ agəlar atut hiriṅ-hiriṅ,
 hana limva-limvan apupul pulutan i təpiniṅ təgal-təgal. o.[37.4]

 canto 38: 
   marya tut hiriṅiṅ ………
 koṅaṅ matra hana tulap-tulap akaryak asurak amaṅun-maṅun hima,
 lumraṅ varṣa kuvuṅ-kuvuṅnya sumarambah asinaṅ anaruh traṅiṅ ravi,
 ghor gér śabdanikaṅ gərəh masahuran tuna-tuna kadi muksa riṅ rəməṅ.[38.1]

  gnyaṅ nusa ləyəp samar-samar i dohnya namu-namu kinusaniṅ riris,
 muksa miṇḍa lavan laṅit vinulatan pətəṅ asəmu parantiniṅ vəṅi,
 tapvan vaspada sə̄k katon ri kəñariṅ ravi kadi minaha lamad-lamad,
 pintən ganya parantiniṅ kavi mahas layat alarasan aṅhañut laṅa.[38.2]

  ləṅləṅ ramya tiniṅhalan ri tələṅiṅ jaladhi ləyəp avor lavan tavaṅ,
 saṅhubnya-raṅ arantéyan məlek aṅanti patər akətər aṅdadak riris,
 ləs muksan didəla-dəla matəmahan rəməṅ ahirəṅ akandəl iṅ laṅit,
 aṅhiṅ sodha maṇīndra capa kuməḍap-kəḍap i vəlasi hiṅhaṅiṅ mulat.[38.3]

  duṅhus-duṅhus ika kahundul aməgat bañu maṅacar-acar tiniṅhalan,
 karvanya jajar aṅjəlaṅ kadi vaya tinudu-tuduhaṅiṅ hañar ḍatəṅ,
 maṅkin mukas samar-samar sinaputiṅ limut aməgat arantunan tahən,
 nimpér anusa karaṅ ləṅəṅ pavulatanya tuṅa-tuṅa katon sakeṅ adoh.[38.4]

  tis-tis masa huvus tibaṅ javuh aṅantya ri ləṅəṅi kalaṅvani pasir,
 hetu śrī naranātha kalih adulur-dulur aḍarat i duṅhusiṅ karaṅ,
 sakveh strī aji saṅ haneṅ ratha huvus paḍa tumurun akabvatan raras,
 mvaṅ guṇḍik paricārikā kaka karaṇḍan hinya puyaṅ uva sraṅ aṅhulur.[38.5]

  luṅha tut sisi maṅrarah sahananiṅ sarasah ana gəlar vijah-vijah,
 namya sraṅ makaraṅ-karaṅ harama len haraṅ inagəm ika vavan taṅan,
 solahnya gigu tapva tan tau macaṅkrama mahas asabha-sabha pasir,
 pantəs yan tarim-kénéṅ kavi kayogyanika varahan aṅjajah laṅa.[38.6]

  len taṅ luṅa mahas-mahas dhara-dharan lumiyat i pasurakniṅ hampuhan,
 lagya … lavan harus i palajəṅnya kaṅelihan araryan iṅ karaṅ,
 lagya maṅku sukunya késisi tapihnya duga-duga sumundhé aṅliga,
 akrap aṅganya vətisnya dani tapakiṅ bañu asin aputih savaṅ hrəbuk.[38.7]

  akveh bhavanikaṅ haneṅ karaṅ aliṅgih umulat i kalaṅvaniṅ pasir,
 ləṅləṅ yan paṅuré gəluṅ susu-susupnika maratih haneṅ salaṅ-salaṅ,
 vahva gatra samar-samar pavulatanya sinaputan i saṅhubiṅ bañu,
 muksa piṇḍa lavan limut kahiḍəpanya sahaja ḍatəṅ ahavan riris.[38.8]

  vantən ləṅləṅ anuṅga-nuṅgal iṅ upala sumayana mamaṅkvakən ṭikā,
 ndan parnahniki lagi rakva paririm aji katəka sinūkṣma tan umuṅ,
 mvaṅ siñjaṅnya hañar kinasturi sugandha saha kusuma layvaniṅ kapa,
 hetunya kékés ambək eñjuh i vədinya kavihikana de nareśvarī.[38.9]

  siṅ solahnyan i panamun turida tan hana kavətu kinubdaniṅ hiḍəp,
 aṅhiṅ teki pinivruhan pakadaṅan rasiki rəsəp akalihan lulut,
 kiṅ-kiṅ rāga hinémnya tan sah akivéka riva-rivani lésyaniṅ hati,
 rovaṅnyan paṅapus vilapa suvalanya rinupati méné pajaṅ sasi.[38.10]

  ambək śrī naranātha denya tuhu rañca sinaputan i śaktiniṅ smara,
 ndan riṅ masa kuləm siran ḍatəṅa rakva sumuliba tatan hana vruha,
 vantən teki vəkas-vəkasnira haneṅ puḍak arəja ginātra riṅ kuku,
 marmanya səmu rāga karana vulatnya suméṅ i mata tan hané tutuk. o.[38.11]

 canto 39: 
   nr̥pati haneṅ karaṅ lumihatiṅ pasir pasi lavan narendra mahiṣī,
 hana kuməḍap-kəḍap manuk ika navat-navat anambayaṅ ləpas adoh,
 patər akətər haneṅ rəməṅ aganti mandra lumarap kilatnya tan avas,
 masəmu rəṅihniṅ adyah hinamər yva cancala tikəl alisnya-ti nira.[39.1]

  ri təpi-təpinya paṇḍan akusa guliṅ-guliṅan iṅ karaṅ saha ṭikā,
 hana kakavin palambaṅ i lavénya majar i taṅisnya tan tinurida,
 ləṅəṅ asaput hima raras añaṅvəli paglari səkarnya tan hinuṅiṅa,
 asəpi dinohaniṅ kavi ajəṅnya lāgi masamun tinambuṅ alavas.[39.2]

  ri pasi-pasirnya cindhaga parantiniṅ mahas-ahas ləṅəṅ masusupan,
 mavəlas hrép nyar-anyar apatutan kakavin arja maṅdadi ṭikā,
 anan avéndhak-vəḍak hrəbuk anuṅka-nuṅkali səkarnya vahu maṅisis,
 tinaṅisaniṅ riris gérah asamba-sambat apépé kilatnya kuməḍap.[39.3]

  tucapa samāṅdulur-dulur atiṅkah akrama padhāṅrərəb sira kabeh,
 asana vuṅu kataṅga vinaṅun mahantən arəja atép jriṅ asinaṅ,
 sahana prara prabhūttama sirāṅləṅəṅ mahas amet səkar siṅ avaṅi,
 masira-siran kalaṅvan avədin kasérana paḍa hyun aṅrahatana.[39.4]

  ləṅəṅ akatap-katap ri təpiniṅ samudra kadi puṣpa parvata tinon,
 katirah avor gaḍuṅ jamanikanya kumram i téténya maṅkin alaṅa,
 satəkani gandhaniṅ kusuma sumrak arja sinirirnikaṅ aṅin alon,
 bhramara mariṅ mara ṅréṅ amaganta-kén səkar harum jənək tan avéliṅ.[39.5]

  vau luməyəp pa …. katélihén i ramyaniṅ jalanidhi,
 hana sumaput limutnya satəpihniṅ adyah akiput vədin kaharasa,
 gərəh adédé patərnya sarəṅih-rəṅihsiṅ anahén lara smu séségén,
 vulan avénés mijil samukaniṅ kinévala kavés …..[39.6]

  makin alaṅa narendra miyatiṅ kalaṅvan i vijilnikaṅ śaśadhara,
 saṅ araras arja ləṅləṅ aniliṅ-niliṅ vulat iréṅ ravaṅ ləyəp adoh,
 réṅa-réṅaniṅ satha muni rinəṅva-réṅva-kén iran séma tuna téka,
 sahaja paḍa nuduh-nuduhi vintaṅ olém asuma kucém vahu mijil.[39.7]

  apuhara rāga polah ira tapva sisa… libiṅ manah ya tinékan,
 anan amibik-mibik tapih asuṅ səpah sira təhər sumambya ṅaréki,
 ragət ikanaṅ payodhara ginātraniṅ kuku anyar yva tauan aləsəh,
 nr̥pati sira mépér sinaharan alis tikəl acumbu maṅkin araras.[39.8]

  patəmu niran silih sih i daləm kalaṅvan aṅajəṅ karasikan apém,
 gaḍuṅ vilət liraṅ paḍa nira-ki yan sama-sama raras silih asih,
 vəlas harəp iṅ tahən puriṅ akét lulut-lulut ireki tapva mamati,
 aséna lavan riris haras irekihénpadha turuṅ mavarsih iṅ ulah.[39.9]

  lalu sampuniṅ gati siré-ka vahu gumuliṅ nda tapvan aturu,
 maṅucap-ucap silih suval i ramyaniṅ ujar gatra mandra karəṅa,
 sari-sari rāga ntuka maké-siniṅ vuvus i géṅni sih narapati,
 ri harəp ira-ki yan pasuṅa karma ya-nulih-ulih lavan saṅ araras.[39.10]

  ibu ana teki-hén kaharəpiṅ hulun ri kita masku havya tan asih,
 pihanana sih-ku ratna kusmāṅga yrki palakun-ku tan hana vaneh,
 pakénanikan tumaṇḍiṅa ri rāga hetuka kita grahé riya hələm,
 sama-sama pan paḍa vvaṅ aéaéas vicakṣaṇa paké-siniṅ vvaṅ i daləm.[39.11]

  yadi ana sanmatanta tumuta-ryadih-kvi riya teki yan pitulusa,
 hələm i kapiṅrvaniṅ vulan i taṅgaliṅ katiga yan kasapta karika,
 larisanikan patémva pilihənta siṅ sakaharəpta masa rahayu,
 sahana pasajya-sajyani kakanta sajya-kéna rapva tanpa dadakan.[39.12]

  kaka aji tan salah vacana rakryan aṅras agave larāṅku ri hati,
 riṅ apa ta naku yan vənaṅa drévya buddhi vihaṅé manah narapati,
 sakaharəpanya teki tumut aku pan-ya pagəhāṅkvé denta huluna,
 ya karika mulya yadyapi harip-ku tan asaktāku kasrah i kita.[39.13]

  apituvi taki tan hana hiḍəpku len ya parananya téka-ti-hati,
 sahananikaṅ karaṇḍan i daləm paḍa vruh iriyan matəmu ri hələm,
 kunəṅ iki karanāṅku kaka tan vavaṅ marahakən harəp-ku ri aji,
 miyati vayahnya ṅūni səḍəṅ anvam matiki turuṅ vənaṅ karabhasa.[39.14]

  tuhun iki deyani ṅvaṅ iriyan ndatan vavaṅ avéha tāṅvaṅ i kita,
 ndah avaraṅeki tapva kaharəp-ku tiṅkaha lavan kita matutana,
 ndvasi kaka tumbasanya sakaréṅ yata srahakənanta teki tumuhun,
 sasaji-sajinta lan laris amantva maṅlamara sambya suvala gara.[39.15]

  yayi mapa dayani-ṅva apa tan hana srahakənanta masku ri kita,
 ṅhiṅ iki karasikana ya patukva-tukva tarimanta hantusakəna,
 vacananira prahasana maha ṅgaməl susu bisa mrayé saṅ araras,
 dalian irāṅdudut talih apan huvus kasah i pundhutan tinitihan. o.[39.16]

 canto 40: 
   paḍamu maharip ri sampuniṅ ulah tucapa sahan saṅ mamarvani lulut,
 prapañca humarəp-harəp ri ḍatəṅa nr̥pati lumavadé raras-rarasira,
 ya kāraṇaniran paḍa hyas amaharja gəluṅ asalin dukula pinilih,
 atuṅgalan unéṅnira-lah asénaha turida kinékés hane kati pinə̄m.[40.1]

  hana guliṅan iṅ karaṅ liman anurvakən i pamanisiṅ smara marəpəhi,
 lana ṅiṅət-iṅət ri buddhya aji yeka tinaha-taha lot vinarṇa ri hati,
 vavaṅ réṅa-rəṅən rumuṅvi pasurak-siraki panikəliṅ yak adran i təpi,
 ya kāraṇanira ṅlilir mujar i kasihira kaka marək vasa ṅisapu jə̄ṅ.[40.2]

  kakāṅku mapa deyaniṅvaṅ i manah nr̥pati tan avəlas riṅ onəṅ alulut,
 ndatan tulus ujarnya ṅūni ri səḍəṅku turuṅ anuti polahiṅ silih asih,
 ri kālanika ṅūni duk vau sumomah aku bapa aji ndatan vavaṅ asuṅ,
 ujarnya pinasatyakənya yadi tan tulasa si pujin vənaṅ ya luhika.[40.3]

  sahurnya saṅ inojaran masəmu rāga karana tuməṅgəp éndah araras,
 tuhanku riṅ apaṅ madhubrata madoha riṅ asana sugandha sampun anəḍəṅ,
 apan bhramita riṅ səkar kumuda jaṅga kanigara mavuṅv aśoka surabhi,
 ndi yan paḍa lavan manahnya miyatiṅ sumanasa palarənta masku muvaha.[40.4]

  ujarnya rəsəp aṅlipur-lipur i buddhinira təhər alésyan aṅarih-arih,
 titir vinava riṅ kalaṅvanika denya maṅucap agave raras hatinira,
 anan sinélaṅan kiduṅnya tau rakva maṅusira pi yan tikəl alisira,
 vidagdha bisa maṅdadak-dadak amarṇana kakavin anindha-nindha turida.[40.5]

  laluṅ masa pilih ḍavuh ném aturu sahana-hananika ndatan hana ṅumik,
 śaśāṅka gumavaṅ mava kalaṅan arja mamuṅu-muṅu rāga tan duga-duga,
 gərek muni haneṅ dukilyan alaṅa sinahuran i payérnya mandra kumətər,
 anan kadi visik-visikniṅ amaṅun sara mamalihi rāga kuṅ tuna téka. o.[40.6]

 canto 41: 
   mvaṅ sakvehnira saṅ prabhūttama paḍa ṅgéṅ rāga rambaṅ laṅa,
 āpan deni lavas nireki mapasah mvaṅ saṅ minuṣṭiṅ hiḍəp,
 yāṅde rañca vinarṇaneṅ puḍak hinaptya pan giṇeṅ lambaṅa.
 yan pamrəm sakəjəp hanan kadi sumaṇḍiṅ vetniṅ gə̄ṅniṅ lulut.[41.1]

  akveh bhāvaniran prapañca təkapiṅ kiṅ-kiṅ paḍa pet raras,
 amrəm karva ṭikā sinuṅkəmanirenasparśa marmé-namér,
 bhrānta pan hiniḍəpnira ṅəsah amiṅkus-iṅkus aṅlad hati,
 tan ryamban hinaris-harisnira pinak-pak lagya karvan huləs. o.[41.2]

 canto 42: 
   len tekaṅ mahas aṅlipur-lipurakən huyaṅi manahiran kinūṣaniṅ unəṅ,
 ndan rakveki turuṅ smara tura tuhun hana riva-riva saṅ cinitta ri hati,
 kiṅ-kiṅ rāga silih kirim-kirim ujar ya pirəsəpakəneṅ ṭikānak-anakan,
 nāhan hetunirāṅapus kakavin arja vinaca masuluh śaśāṅkakiraṇa. o.[42.1]

 canto 43: 
   dyah saṅ lvir kətəriṅ patər mara rarasta hinavara ri tikananiṅ ravi,
 tvaskva riṅ-raṅ akuṅ ri dohni kahananta riniṅa-riṅakənku riṅ tavaṅ,
 aṅhiṅ teki tuhan svaranta karəṅa mamisiki titir aṅlare hati,
  himpər cataka tāku ləṅləṅ amalar ḍavuhakən i rirista riṅ hulun.[43.1]

  nantən masku suvalkv i raśminiṅ ujar vaca-vacaneni maskva riṅ tilam,
 sampun kekət amiṇḍa riṅ karas amūrti kakavin araras linaṅvakən.
 tan pāṅdeya rəṅunta maṅlaraṅa cihnaniṅ aharəp aminta sanmatan,
 aṅhiṅ teki tuhan təḍaṅkv i kita tan vuruṅa hələm akalihan huləs. o.[43.2]

 canto 44: 
   nāhan denira maṅlipur-lipurakən lara turida nira-pa tan patahənan,
 ndan riṅ sakṣaṇa śīghra yar təka tikaṅ rahina hana limutnya kumram asinaṅ,
 ləs luṅhaṅ əbun avri vahva sinirirniṅ anila kadi ken huvus linukaran,
 candra lek mavənəs baṅun təkapi tejaniṅ aruṇa suməṅ hanan vahu mijil.[44.1]

  ndan saṅ śrī naranātha sampun arahap sira padulu-dulur maliṅgih ajajar,
 kāṅən rakva haləpnikaṅ nagara ramya təkapi lavasiṅ haneṅ para-paran,
 nāhan hetunira harəp muliha sarvi mahavana ḍusun-ḍusun kuluvutan,
 śīghra dandan ikaṅ gajāśva ratha maṅkata para ratu sampun arpat atihaṅ.[44.2]

  maṅkat śrī naranātha ləṅləṅ alaṅa matut i ujuṅ ikaṅ pasir ləyəp adoh,
 lalya-lén lariniṅ ratha ṅusir i himbaṅiṅ acala hiriṅ-hiriṅnya təpi lor,
 koṅaṅ matra lurah-lurahnikaṅ aṅarya lamu-lamuk aṅəṇḍəp-əṇḍəp alaṅa,
 akveh deśa huvus kalalvan apa tan caritakəna ləpas narendra tumuluy.[44.3]

  ṅkāneṅ ləmbah ika rənəb raca-racah lumu-lumuti vatunya kambah aléyé,
 caṅkriṅ kayunika paruṅ-puṅ i təpinya kamumu makajar-kajar pacar alas,
 sumbér-sumbér ika jajar kalamukan pakis i təpinika ṅurambat aséva,
 paṅ-puṅ paṅgaga len kuvur-kuvur atip kata-katakan apuntya-las maka médhur.[44.4]

  saṇḍiṅ-saṇḍiṅ ika daləm rava-ravan malun-alun anamar-namar tasik anak,
 jrah sogandhika puṣpa maṅibəki lagi pinara-paraniṅ matīrtha gamana,
 tuñjuṅ baṅ hana nīla paṅkaja sumaṅgraha kadi minahā tinandur ahaləp,
 piṅgirnya kamarək-rəkən kayu pu gaṅgəṅ alalé alumut-lumut sumarasah.[44.5]

  muṅgviṅ madhyanikaṅ uyambaṅ alaṅa manuk umibər apantha-panthan adalur,
 ləs luṅhānusup iṅ vé yahniṅ anucuk sulur amilihi bhoga tan hana vaneh,
 mvaṅ haṅsa jajar iṅ karaṅ tumurun adyus anəṅah asisik-sisik paḍa sukha,
 len tekaṅ manusup-nusup ri səkariṅ sara sija karəṅa svaranya tan avas. o.[44.6]

 canto 45: 
  buddhi śrī naranātha denya masəkəl yan ton riyātyadbhuta,
 kāṅən deni varah mpu nārada yatāṅde duhkha tan pāntara,
 mādəg krodhanirāpa tanpa tahənan muntab dilahnyaṅ hati,
 ṅhiṅ saṅ rāma jugeki patyana maran maṇḍəg kutugniṅ rajah.[45.1]

  nāhan hetunira ṅucap gəlisakən lampahku koṅ sārathi,
 ndah havya gigu riṅ avan juraṅ alas durgama yeka vələg,
 agyaṅ rampasa matyanaṅkva kétikaṅ mleccha ṅaran bhārgava,
 sambi teki huripnya ya prasakəneṅkv i tuṅtuṅiṅ sayaka.[45.2]

  sampun teki ləpas narendra alivat riṅ deśa tan varṇanən,
 mvaṅ tiṅkah ira maṅhisép tan ucapən lvaniṅ təgal koratan,
 konjaṅ teki lurahnikaṅ ry anupa deśātyanta riṅ kādbhuta,
 rimpér parvata pavaka gupura deni dityan sumunviṅ laṅit.[45.3]

  vr̥ttta śrī naranātha teki rumahun sampun karəṅvan ḍataṅ,
 mantri mvaṅ para taṇḍa rakryan ikanaṅ karya kəmit riṅ purī,
 yeka rampak énuṅsuṅ iṅ avan agə̄ṅ dədəṅ pəgat tut hənu,
 rəp yékan paḍa bhaktya luṅguh ararəm yapvan alintaṅ aji.[45.4]

  ndah yékan alivat siro ləbuh agə̄ṅ sampun ḍataṅ riṅ purī,
 tvasniṅ strī ry anupa giraṅ raga-ragan maṅkén ḍatəṅ saṅ prabhu,
 apan ṅūni rikén laput pasamayanya-gya sinuksméṅ karas,
 maṅke rakva hiḍəpnya maṅratakəné hyuṅa lavan kéṅgatan.[45.5]

  lavan saṅ prabhu māṅhulur sira kabeh samanta sampun téka,
 akveh bhavanira vara-varah i saṅ kalih nira=ṅras hati,
 maṅgəh rakva siran pasatya tinanyan yan tan salah riṅ varah,
 mavat cihnanireki konəṅ alavas gya-gya mareṅ pamréman. o.[45.6]

  canto 46: 
   vvaṅ ri jro pura sakaraṇḍan atuha nvam arəja sira teki varananén,
 akveh kāri mamitra-mitran ika tan tumut aṅiriṅi jə̄ṅ nareśvarī,
 ndan yeka kinirim-kirimnira ri santuk ira téka sakeṅ paran-paran,
 tan samvas ya linava-lava kinéreki pahali-hali rékva liṅ nira.[46.1]

  len tekaṅ kaka majar onəṅ i təvəknyan alasah alavas ndatan vulat,
 maṅke rakva ḍatəṅ taṅ anyaya silih pəkuli gulu makalihan huləs,
 mojar liṅnya tayāntuk-antuki kakanta rari pahalavan tikuṅ manah,
 heman masku kiteki tan tumut asəpy aku bibi taya rovaṅiṅ hulun.[46.2]

  nahan denya amet prahasana ri rovaṅ ika vijah akəmbulan lulut,
 tan tuṅgal rva mateki solahan ikaṅ vvaṅ arəja-rəja tan ya varṇanən,
 ləs luṅheṅ rahina paganti vəṅi vahva pətəṅ iki pilih ḍavuh pisan,
 sə̄ṅniṅ candra mijil mava kalaṅan arja kadi harəp anuṅsu-nuṅsuṅa.[46.3]

  ṅkāne morniṅ aśoka padapa narendra paḍa maliṅgih iṅ natar,
 sampun teki sirānaḍah sahananiṅ kaka-kaka manunas paḍa rarəm,
 mamba kasturi riṅ paturvan araras mamituturi kaśaktiniṅ smara,
 sə̄ṅniṅ rāga hane alis kuməḍal asriṅ anamayani muṅgah iṅ jinəm.[46.4]

  maṅke muṅgah apə̄m ndatan hana vikalpa ruməgəp isiniṅ karasikan,
 tiṅkahniṅ smara tantra yeki ginəlarnira sari-sari tan kəneṅ vaneh,
 mudrāliṅgana cumbanādi saha japya kakavaśa mateki tan salah,
 nityābhyāsa samādhi saṅgama minuṣṭi ri taruṇa bhaṭāra manmatha.[46.5]

  nda sampun kavaśeki yoganira tapva humiḍəp i katuṅgaliṅ hiḍəp,
 tan rvekaṅ rva mateki tan tiga maraṅ tiga sakaya sinimpən iṅ hati,
 mūrchāniṅ viṣayāṅrahasyani rahasyanira tuməmu sandhiniṅ smr̥ti,
 mokṣa rāga mamiṇḍa niṣkala ri sampuniṅ aṅavaki mūrtiniṅ smara. o.[46.6]

 canto 47: 
   anantara ri sampuniṅ gati mateki sira tan ucapən paḍāturu,
 muvah sahana saṅ sumevaka ri raganira tiki gumanti varṇanən,
 huvus paḍa huvus sinūkṣma kinirimnira turida tiniṅgaliṅ lulut,
 yan iṅ masa silib-silib vvaṅ irika nr̥pati mahas adum karasikan.[47.1]

  aneki gumuliṅ-guliṅ sira riṅ ambyanira kadi mahaṅlipur lulut,
 maṅa lumiyat iṅ vulan kalamukan baṅun aviraṅ i vimbaniṅ mukha,
 ndatan kahuniṅa lukar-lukar ikaṅ gəluṅ akusut anambvakən raras,
 ḍatəṅ nr̥pati maṅgyat asəmu pacəh sahaja sukha jinaṅgi-jaṅgitan.[47.2]

  umuṅgah adulur-dulur sira mareṅ jinəm anəkani senakiṅ manah,
 anan sinəlaṅan priyambada rəṅih-rəṅihiran anukər pinaṅkvakən,
 suməṅ-səṅ avuyuṅ-vuyuṅ pinari kala mapari ala tan təke hati,
 nimittani vuvusnira kətər apiṇḍa riris alit anənvakən hiḍəp.[47.3]

  kakaṅku vinaliṅku teki tulus asiha kita ri tuvuhku kasihan,
 ujarta kita ṅūni kési ri hatiṅku kadi madhu huvus vinəṅyakən,
 yateka mabalik laré-tvasi arinta sinalahasa denta tan tuhu,
 bətahta riṅ hiraṅ pujin prabhu vənaṅ luhika ri samyanta riṅ hulun.[47.4]

  tuhanku mapa ṅojarāṅkva ri sahutva ri kita bibi tan anenaka,
 katuhvan iki māṅsa deśa mapa deniṅ aṅasa ri vuyuṅta riṅ hulun,
 yadin pva kita naku daṇḍa rari mon tilana təṅahi masku lampunən,
 tathāpi marək aku nityasa matuṅgva kidhépa i daganta tan saha.[47.5]

  nahan vuvusnira ṅiris hati mapeka tan adhédhésa saṅ kinolakən,
 huvus katəmu muṣṭiniṅ tapih i madhyanira vas lukar tiniṇḍihan,
 chinidra kiniré-yva kamrén i manis-manisiṅ ujar améṅakən lulut,
 nimittaniki hənti sihnira tan olya pakaparani kiṅkiṅiṅ hati.[47.6]

  taṅéh yan ucapén raras-raras ireki saharas i daləm pasaṅgaman,
 atīta rahina buṅah ri vijiliṅ ravikiraṇa sudīpta riṅ laṅit,
 paḍa hyas aradin-radin sahana saṅ vvaṅ i dalam apupul paḍa raras,
 maraməṅ-aməṅ iṅ taman mahas-ahas ri huvusira mamukti saṅgama.[47.7]

  katuhvan ika vah kalaṅvan ikanaṅ racana ləyəp amiṇḍa riṅ tulis,
 mapaṇḍan akaraṅ liman ləṅəṅ apañcuran aranu bukurnya tut sisi,
 paranti pinaran-paran saṅ adulur-dulur araras arumpukan gaḍuṅ,
 ya kāraṇanireñjaṅ-eñjaṅ alaṅa hənəṅakəna narendra varṇanən. o.[47.8]

 canto 48: 
   ambək śrī naranātha mepu apəga maṅaṅən-aṅən i dagdhaniṅ hati,
 ndan saṅ rāma jugeki tan hana vaneh kinira-kira pakesiniṅ hiḍəp,
 nāhan hetunirāharəp mijil ahə̄makəna sahana saṅ vatək ratu,
 mvaṅ mantrī para taṇḍa yudha marək apupula ya sakatambayeñjiṅa.[48.1]

  sampuh rakva ghinoṣitan sahananiṅ bala marəka kabeh manaṅkila,
 mvaṅ raṅkaṅ hana bhakti marpat ahaləp rinacana sinugandha lepana,
  śobha listiṅ i madhyaniṅ vataṅan énjah arəja tinulis bhinūṣaṇan,
 mvaṅ luṅsir kanaka dravāraṅ i hiriṅnya kumuliliṅ arambatan tətə̄.[48.2]

  gambar mas vuvuṅanya kumram akuvuṅ-kavuṅ asəmu sinaṅliṅiṅ ravi,
 abhrāṅəṇḍəp atiṇḍu-tiṇḍu palisirnya maparada suvarṇa komala,
 malyābaṅ pinakopaśobha midəriṅ tarətəpan arəcəp rinūpaka,
 ṅkāne duryani kontal-ontal ika camara minirah atuṅgalan padu.[48.3]

  ndah sampun sumənəha taṅ śayana kr̥ṣṇa guməlar i harəp mapadapa,
 mvaṅ ratna sina siṅha rūpa sapatarana valunika ratna kambala,
 rva taṅ catra haneṅ harəpnya suməkar maṅadəg-adəg adaṇḍa mas tatur,
 kīrṇa kəmbaṅ ura sugandha ri natarnya təlas iki siniṅsətiṅ jənu.[48.4]

  sampun prāpta para prabhūttama manaṅkil apapul araran paḍa haləp,
 mvaṅ mantrī karuhun purohita vidagdha sira pinakamaṅgaleṅ sabhā,
 sakvehniṅ paməgət ri kirva niti paṅhulu nipuṇa ri tiṅkahiṅ naya,
 kapva liṅgih atiṅkah akrama paḍa ṅiṅət-iṅət i sinādhya saṅ prabhu.[48.5]

  munya saṅka mr̥ḍaṅga munda ri vijil nr̥pati sira huvus mabhūṣaṇa,
 somya dandan aliṅgih iṅ kanakasiṅha maṇimaya suteja bhāsvara,
 śīghra pan tumuluy purohita maśānti təhər aṅabhivāda śāsvata,
 len mantrī paḍa bhakty anəmbah i narendra matiki karuhun para prabhu.[48.6]

  tan sah saṅ kavi rāga hetuka mamaṅku pasərəhan aliṅgih iṅ batur,
 mvaṅ sakvehnya anaṅ vahin larasa teki ana marək amaṅku taṅkulak,
 rəp ndatan ana śabda matra karəṅa ri harəp i vuri tan hanāṅucap,
 mojar śrī naranātha riṅ bala samūha sama-sama manaṅkil iṅ sabhā. o.[48.7]

 canto 49: 
   he sakvehniṅ para prabhūttama sama ṅgéṅ sevaka riṅ hulun,
 mvaṅ mantrī pata bāhudaṇḍa pinatih riṅ rājaśāstrādhika,
 saṅ hyaṅ pinakādiniṅ kuśala riṅ dharmāpagəhniṅ naya,
 yatnāyatna rahadya saṅhulun atakya rəṅvajarniṅ hulun.[49.1]

  sampun vruh ṅvaṅ ikeki bhaktini bapāṅkun tonku yan riṅ jagat,
 sāsiṅ śatru huvus viśīrṇa paḍa bhakti ṅke ri jə̄ṅniṅ hulun,
 ndātan len kita hasta pāda kəta saraṅrakṣake tan vaneh,
 śaktinteki ya kāraṇanya mapagəh riṅ vvaṅ sinaṅgah prabhu.[49.2]

  maṅke pvan hana bhāra donku laki havyaṅde ragətniṅ hati,
 mvaṅ tan duryaśa səṅgahə̄n mimul-imul ry asihta deniṅ vuvus,
 vruh ṅvaṅ yan riṅ apeki névéha kitery āptiṅku tan laṅghyana,
 yadyan teki huripta kahyuna huvus saṅka ry asihteṅ hulun.[49.3]

  prastāvanya nihan haneki kasusuk ri tvasku maṅde səkəl,
 nojar saṅ r̥ṣi nāradāvara-varah ṅunin ḍataṅ riṅ purī,
 vantən paṇḍita śakti saṅ paraśurāma khyāti siṅ rat kabeh,
 donyābhyāsa dhanurdhara mapasa vīryāṅkvi jagat kottama.[49.4]

  saṅkṣepanya vuvusku yeka amukən donən təkap saṅhulun,
 denyan matya riṅ āśramanya rəvəkén hayvenapés hop gəlis,
 tovin saṅ katuduh marāṅjəjəpa tiṅkahnyeki samun ḍatəṅ,
 nda yeka sakatambeyeñjiṅ irikan kun lampah opadgata.[49.5]

  maṅke pveki viveka yekana dələ̄nta siṅ samāṅyogyana,
 prih-prih denta pakojariṅ kira-kira pəh-pəh vijilniṅ hati,
 mvaṅ sastreki gamana vadhi ginəlar petən pagantākəna,
 siṅ solihta maṅadvakən vinaya yeka dlāha yata dələ̄n. o.[49.6]

  canto 50: 
   nāhan liṅ śrī narendran mujar i sahananiṅ vīra yodha prihiṅ praṅ,
 rəp kapvānəmbah iṅ śrī narapati tumaḍah ry ājña saṅ nātha tan len,
 sampun śīghra paliṅgih krama dadi sumahur saṅ mahāyodha mantrī,
 khyātiṅ rat saṅ makon iṅ kira-kira mapatih vīrasiṅheṅgitajña.[50.1]

  sojar śrī nātha sampun hana ri hati minuṣṭy ājña saṅ śrī narendra,
 ndātan saṅke manah vr̥ddhi karaṇanikaturniṅ apiṅgiṅ təkasvi,
 tiṅkahniṅ sevake pan rasa-rasana hatur pva ṅhulun mo pituhvan,
 jati muparpasa svaṅ katugətakəna sojarnya ta hop karəṅva.[50.2]

  ndah sampun ṅvaṅ ruməṅva ya bhimatanika saṅ pakṣa donən tékana,
 tan saṅke vīrya tan saṅka riṅ aharəp hinak madéhaṅ rājamānya,
 yan vantən mana duṣṭa ṅapak aṅapa karih dhyāna lavan samādhi,
 ndah yakan śaktiniṅ laṅkap himadu pinéniṅ paṅhilaṅ vāhya śatru.[50.3]

  maṅke donən mapāṅdon aṅusirən aharəp kīrti tan dady avr̥ddhi,
 apan kadéh təkapniṅ maṅavata ya səḍəṅ saṅ maṅelala dharma,
 saṅkṣepanyeki rakṣan aji kuməmita saṅ sādhu tan lamba-lamba,
 sama mvaṅ dhana yar vehākəna maləsa riṅ jana su-ddharpa śakti.[50.4]

  yadyastun śuddha karya mənaṅa mara ajəṅ yuddha yāṅde prapañca,
 āpan byaktekanaṅ ya tumuvuh aseva riṅ vəltikiṅ mana karma,
 lavan yan sora maṅkin rahayu makaphalaṅ vadhaniṅ rat kapaṅgih,
 rug taṅ dharma pagəh kadi hiṅaraman i vadniṅ kaduryaśa magə̄ṅ.[50.5]

  nāhan doniṅ mahém buddhi milihana kaṅ opaya yagya petən,
 yapvan sampun taya doṣa yatika hamésan lakva saṅ niti manta,
 ndah yan tapvan tayāṅdon maya tika vulikén met-metən tan tahən tvas,
 hayvenaṅgəh vavan adah rasana ya ləvədən havya tan yatna-yatna. o.[50.6]

 canto 51: 
   nda kantənanya aji havya bharaṅ lumampah,
 yapvan turuṅ katəmu sendikaniṅ ginoṣṭhi,
 tan vruh yatevəh ana tevəh ikan kinārya,
 prajñā ṅaraṅyaṅ avikeka təbəṅ lumakva.[51.1]

  maṅke pva yuddha gəlarən aji havyva mana,
 tuṅtuṅniṅ evəh ati tiṅgitaniṅ nayeka,
 ton tiṅkahiṅ musuh apet iṅ upāya sandhi,
 kośanya vāhana balanya déla təkapta.[51.2]

  sampunya maṅkana ataṇḍiṅ akasniṅ ambək,
 yan sor titihnya ciri vədya kunəṅ kuraṅ tvas,
 kośanya tan hana balanya kuraṅ viveka,
 sép glis rəvək təkani havya vineh adhana.[51.3]

  ndan yan paḍeki hana śakti hanan vivaka,
 taṇḍiṅ masalyan apa tan hana soriṅ ambək,
 kālanya deśanika hér juga havya magya,
 prih taṅ upāya karananya maran virodha.[51.4]

  sampun pvaya-mbala virodha kəneṅ upāya,
 durbala paṅrəṅə̄-rəṅə̄n ika vākparuṣya,
 siṅ śakti yeka hiniḍəpnya sadhara mojar,
 dr̥ṣṭa vasananika mati hələm təkapta.[51.5]

  yapvan musuh ləvih anəki balanya makveh,
 kośanya sāgara paḍanya hanan atamba,
 hayva rəsəh gumaveya kuṭa durga mevəh,
 mvaṅ paṇḍitāśraya sira bvat haneṅ svakārya.[51.6]

  sāsiṅ prayoga gaveyən ya saendikanya,
 vidveṣa lan taṅ abhicāruka japya siddhi,
 sampun pva yeka kavaśe ta samaṅka donən,
 dravyanya sadhana ajin malape huripnya.[51.7]

  saṅsipta yan musuh ateki hanaṅ viveka,
 maṅke pva rāma juga saṅ rəvəkən təkana,
 antyanta sādhu tuvi paṇḍita mr̥ddhu rūpa,
 tan vruh paṭik haji ri deyaniṅ aṅlagana.[51.8]

  nojarniraṅ mapatih akṣama yar pataṅguh,
 vetniṅ kabhaktin ati satya viśeṣa mantrī,
 ḍaṅ hyaṅ purohita sirojar aṅakṣama rum,
 yogyan rase haturi saṅ mapatih sumantrī.[51.9]

  ndah yan viveka haji riṅ guṇadoṣa petən,
 kyopadeya pilihən kakaniścayanya,
 mvaṅ sādhananya tan abhasa lava alanya,
 yan vruh narendra juga siṅ gaveyənta siddha.[51.10]

   mevəh kətaṅ vruha i doṣanike harəpnya,
 mevəh kətaṅ vvaṅ ahiḍəp vinarah sayogya
 mevəh kətaṅ vvaṅ avarah-varah eṅ sudharma,
 mevəh jugaṅ vruha ri miniṅas iry avaknya.[51.11]

  hetunya maṅkana anakiṅ acintya sūkṣma,
 kāmādi nityasa hane hati lot matuṅgu,
 yeka miruddha magave pətəṅiṅ svacitta,
 manna bhimana ginavenya lavan katr̥ṣṇān.[51.12]

  ṣaḍvarga sampun apagah kavaśeka denya,
 śuddhaṅ manah taya tamomaya māri śoka,
 prajñā kasāttvikan ateki ya śānta buddhi,
 ṅkan vruh taye hala lavan hayu vr̥ddhi jāti.[51.13]

  maṅka hiḍəpku lahi tiṅkaha saṅ narendra,
 prih-prih mateki bala yatna kitan lumakva,
 mvaṅ duryaśeki lagi siṅgahananta riṅ rat,
 si dveki vada təmahanya hinambah-ambah.[51.14]

  āpan hurip kṣaṇika teki ananya tar hop,
 nindāstutinya juga nitya ananya riṅ rat,
 saṅsipta dharma juga mukhya phalanya makveh,
 saṅkeṅ adharma ginave magave kanindan.[51.15]

  yar bvat kṣinatriya ṅaranya sudhīra buddhi,
 suma dhireka kavanin juga paṅhadanya,
 ndi tan lamun-lamun ateki mataṅnya siddha,
 yan sadhananira mateki rumakṣa sādhu.[51.16]

  maṅke pva kahyuni bapāṅku vəkasniṅ evəh,
 yan dona saṅ paraśurāma təkap narendra,
 byaktaṅ jagat maṅapavada hilaṅ yasanta,
 pan tan sadoṣanira kevala paṇḍitātma.[51.17]

  lāvan muvah riṅ apa yan kavaśeka donən,
 āpan vidagdha tuvi paṇḍita viṣṇumūrti,
 śiṣya hyaṅ īśvara dhanurdharaśāstra vijhya,
 laṅkap yateki paṅanugraha divya śakti.[51.18]

  mvaṅ donireki hana riṅ bhuvanāndha tan len,
 lumrakənaṅ aji dhanurdhara liṅ bhaṭāra,
 mvaṅ kṣatriyeki ya maṅajya varāstra divya,
 papvan rumakṣa ri sasr̥ṣṭi bhaṭāra riṅ rat.[51.19]

  saṅsipta teki vususiṅ hulun ar pataṅguh,
 ndi tan salah rasa-rasanya təkapniṅ ojar,
 don brāhmaṇa nr̥pati ya marəkeki tan len,
 jāti varah-varaha riṅ kita yogya petən.[51.20]

  nojar dvijāti saha santi saopapati,
 ndan śrī narendra juga mogha téka bhimana,
 mojar sira sru maṅusap ləṅən arddha kémpén,
 ambək sudhīra sumaput vijiliṅ kasiṅhan.[51.21]

  é vruh ṅhulun bapa ri doni vuvusta yukti,
 ndan dara ta ṅhulun anutakəne harəpta,
 menak juga pəjaha riṅ raṇamadhya mamrih,
 yan kṣatriya-ksa supadhin kapaḍana vīrya.[51.22]

  yan viṣṇumūrti kétika maṅaran si rāma,
 ndātan mavədy aku rikana mapatra yuddha,
 mon matya mon pəjahaneriya siṅ katəmva,
 svargāku matya magulaṅ-gulaṅ eṅ raṇāṅga.[51.23]

  saṅsipta teki laris aku hələm riṅ eñjiṅ,
 prih taṅ gajāśvaratha daṇḍani havya mokér,
 siṅ bhakti tayéki tumuté-rya-ku vīra yodha,
 yan tan ana-ku juga maṅkata śīghra-śīghra.[51.24]

  he he para prabhu mapeku manahta maṅko,
 yar bhakti pajarana bhakti sapolahanta,
 ndah lah pilih-piliha satya kunəṅ hinur-ta,
 mén hapti matya masiluṅluṅa pādukāṅku. o.[51.25]

  canto 52: 
   na vuvusiraṅ narendra sumahur magadhendra rəsəp,
 prabhu riṅ apeki rakva vihaṅe paṅutus nr̥pati,
 sakaharəpanta yadyapi huripku ya tan təṅətan,
 pakənanikiṅ masevaka suməmbah i pādukadi.[52.1]

  iki mara bhāra donani paṭik haji de nr̥pati,
 si maṅiriṅe narendra mayase praṅa toha hurip,
 vnaṅ apa ṅaranya tan maharəpeṅ daśa vīrya ləvih,
 tinuduhakən ananya musireṅ hyaṅ ananta śiva.[52.2]

  athava yadin mareṅ niraya loka ya tar vihaṅa,
 itipan ikiṅ kavah rumuhune sukhaduhkha haji,
 niyata paṭik narendra musireṅ hariloka hələm,
 yan agaməlan kabhaktin atisatya ri ājña haji.[52.3]

  nr̥pati ri aṅga rājya sira mārdava yar umatur,
 riṅ apa paṭik haji vənaṅ alaṅghyana tan tumuta,
 tuhun iki hīna śakti masa tambəha tapya guṇa,
 sada ta jugāṅrivəg-rivəgane suku saṅ nr̥pati.[52.4]

  niyama tivas matékya pan apiṅgiṅ apəs riṅ ulah,
 aji juga hantusa muruk atiṅkahaniṅ malaga,
 mapakəna paṅhavin-havina cāpa təkap nr̥pati,
 pravala girahyasén mihata riṅ ripu vahu ḍatəṅ.[52.5]

  narapati siṅhalojar aganas kadi siṅha murub,
 aji rasaneki səmbahi paṭik haji mon pituhun,
 sahana para prabhūttama kabeh yata donakəna,
 narapati kārya riṅ nagara hayva vavaṅ lumurug.[52.6]

  kapan iki yan katona mara bhaktinikeri haji,
 si madadahéṅ huripnya sarabhārakəneṅ palagan,
 yadi hana laṅghyane nr̥pati yeki musuhta hələm,
 papasakəneṅ təvəkta sigidhirya huripnya huvus. o.[52.7]

  canto 53: 
  mojar śry avantinātha ṅgréguta bapa kunəṅ buddhi saṅ śrī narendra,
 an saṅ rameku donən paja kétaṅ aṅucap yan huvus dhīra riṅ praṅ,
 ton-ton de saṅhulun mapraṅa hələm i harəp śrī mahābhūminātha,
 téh ndyanuṅ taṅ kavədya gada-gadana kunaṅ mon silih daṇḍa-daṇḍan.[53.1]

  apan tahv ika saṅ bhūpati miyati paṭik nātha riṅ yuddha ṅuni,
 tapvan kondur təkapniṅ ripukula rinəbut riṅ musuh bhīṣaṇākveh,
 madya-dyas thana lagyesuh-isuh i luṅidiṅ kandha kéntaṅ pulaṅ rah,
 dhvastekaṅ cāpa cakra kr̥tala ya pinusus kasya himpərnya cūrṇa.[53.2]

  maṅke pvan jamadhagni vinuvus ika kaśaktinya tasyaṅ kavədya,
 yadyan gandharva vidyādhara mapuliha ya ṅké ri saṅ rama tosén,
 vilniṅ vil yakṣaniṅ yakṣa tan ika katakutniṅ hulun dadyavr̥ddhi,
 aṅhiṅ dharma pagəh mon pəjaha kadi rajan cūrṇaniṅ bhindhi vala.[53.3]

  dhīrāmbək śrī kaliṅgādhipa dadi sumahur yukti liṅ śrī narendra,
 toh ndya-nuṅ teki maṅgəh ṅhulun iki sapasaṅ saṅhulun hayva mundur,
 kralniṅ dhīra napan mārga maṅusira yaśa ṅir-akén dharmakārya,
 ndan saṅ śrī nātha muṅgvi vuri umabéta sarathya riṅ dharmayuddha.[53.4]

  taṅhéh ki kāryasiddheki yaṅ inucap-ucap tan kavastvan vəkasnya,
 yadyan siṅ kārya mevəh ləkasana ta huvus hayva maṅgén vikalpa,
 kevəhniṅ dharma mevəh juga luməkasa ta bvat vuvus tan viveka,
 apan doniṅ hurip meman iki kava təkeṅ kr̥ṣṇa makveh tinolih.[53.5]

  lavan sakveh vatək bhayakula madhakép kapva magyanékana,
 matus taṅ raja samanta paḍa vija-jivah ténya tuṅgal ginoṣṭhi,
 maṅke kupvan dadak védhya paran ika kavédhyāṅkva liṅnyeṅ sabha ṅras,
 ṅuni yuddheki tapvan ana manaha-naha naṅsayé śatruśakti.[53.6]

  yeko śatrunta vanya mapagakəna pamuk taṅ mahāyuddhamadhya,
 apan tuṅgal yaniṅ śakti sama-sama yadin mr̥tyu matvaṅ tumuṅkul,
 yadyan brahmādi tar vanya ya lumiyat apan deni géṅniṅ prabhāva,
 vīryanteka haləpniṅ raṇa bhavana sumusvi jagat sūryaniṅ rat.[53.7]

  ṅuni ta ravana-lah taya maṅadu ri géṅniṅ kaśaktin prabhita,
 marmanya aruk anəmbah ri aji makapanuṅkulnya rajyanya ləṅka,
 raṅkaṅ mas mulya saṅke hyaṅ amarapati ṅunin səḍəṅ digjayeṅ praṅ,
 strīratnādinya len taṅ rajata kanaka vastrārja pavatnya mulya.[53.8]

  harṣāmbək śry arjunāṅrəṅvakən i pamuji saṅ rāja samanta mahya,
 hetunya bajra muṅgviṅ muka kadi sinaṅa hrét kutuṅiṅ kadhīran,
 himpər siṅhāṅréṅa géntér avurahan avu kapva tan vriṅ manahnya,
 mojar saṅ hyaṅ kas-aṅkas nr̥pati ménéb-énéb dagdhaniṅ tvas tumaṅgəh.[53.9]

  ayéy sakvehta vīrottama hana kariké śatru tan bhraṣṭa denta,
 sakvehniṅ rājadhāni ndi kari taya duruṅ dagdha tapvan maṅuṅkél,
 kīrtinté-kya pagəh riṅ tribhuvana vəki sék deni géṅniṅ kaśaktin,
 tuṅgal tapvan kavastvan pati juga ta vəkas misyanaṅ kṣatriyāṅśa. o.[53.10]

 canto 54: 
   nojar śrī naranātha teki sumahur ta rakryan apatih,
 bisniṅ lah səkəliṅ tvas arddha pinégéṅnira srét i gulu,
 mojar mandra pəgat-pəgat vuvus ira taréh tan asarag,
 bhakttya mrih-mrih anémba-nəmbah umusap ri jéṅ(nua) narapati.[54.1]

  é nathāṅka aihan rəṅən hatar ikiṅ kapapa kalusa,
 tan saṅkeṅ avalépa dénani paṭik narsandra umatur,
 géṅ trésna ati sihniṅ aprabhu ya hetuni ṅvaṅ amuvus,
 yadyan siṅ sarasanya de nr̥pati mon mareṅ salah ika.[54.2]

  tiṅkah sevaka tar vənaṅ palé-paléh rumakṣa ri aji,
 apan papa jugeki rakva numulat yadin uménéṅa,
 nda yan tan amatur hita-rtha i siraṅ sinévaka nira,
 bhaktyaṅ duryaśaniṅ jagat ṅani-ṅunin kadi ṅhulun iké.[54.3]

  nahan don mami sarjaseki amatur tatan dva ri aji,
 msaṅ mantri kaya parnahiṅ hulun apeki tar paṅucapa,
 marmāṅkva mrih ataṅgé-éṅgéh i harəpta tan pati tumut,
 apan byakta mateki yar kita mamaṅguhaṅ lara hələm.[54.4]

  maṅke pvan savuyuṅ narendra taḍahan paṭik narapati,
 yadyastun pajaheki paṅraha təvək saréndra karika,
 mvaṅ téṅgék mami tiṅhasénta ya manarjanéṅ ripu kala,
 tan satyeki ṅaran paṭik aji humintareki sakilan.[54.5]

  lavan yan tinsheki tan tumut asiṅ saduhkha nr̥pati,
 yāṅde salya ané tvas atiki jémah narendra mulata,
 yan tan matya riko-harəpta masiluṅ-luṅa pada aji,
 yapvan yaddha hələm syapeki mulaté daləm pabharatan.[54.6]

  dira-mboknira sojar asru tvi tan aneki tinaha,
 luṅhaṅ buddhi kasatvika sumaputaṅ kasiṅhan i sira,
 édran tiṅhal iréṅ sabha sahana saṅ tiniṅhalan arés,
 apan tan hana vanya maṅpaṅa mulat juga-muka nira.[54.7]

  nojar saṅ mapatih ndatan ana mumik para prabhu kabeh,
 bhyam sakveh para taṇḍa yodha ṅuniveh balapratihata,
 deniṅ buddhi kasādhun atvaṅ apagəh kasatyan i sira,
 tovin tanpa paruṅvaniṅ naya sabha sudhīra nipuṇa. o.[54.8]

  canto 55: 
   sampun mayu ṅalapkəneki tadanantara mari maṅucap nayodhara,
 śīghra prāpta tikaṅ taḍah paḍahi maṅdulur i vuri yathākrama haləp,
 sakveh-kveh para taṇḍa riki maṅiriṅ saha vəḑihan anambah iṅ sabhā,
 ramya sraṅ saṅ aniṅkāṅiṅkah itisiṅ sapaṅaləpaṅ iniṣṭiniṅ hati.[55.1]

  nda yeka ri huvus narendra manaḍah sahana-hananikaṅ rasādhika,
 sakvehniṅ carikan yateka ḍinavuh-ḍavuhakən i siraṅ para prabhu,
 mvaṅ mantri para taṇḍa tan hana kuraṅ paḍa vəki-vəki sə̄k təke vuri,
 norāṅsalnya huvus tikaṅ akuda sārathi paḍa ya makambulan cacar.[55.2]

  atyadbhūta haləpnikaṅ taḍah aneka surasa hana māṅsa matayaka,
 saṅkəp sahaneṅ pasir vukir ateki paḍa hana bhinuktya véh sukha,
 vah milya tvak avarṇa sāgara səḍəṅ pasaṅ atiki sakeṅ daləm purī,
 somya liṅgih acum tikaṅ vvaṅ alarih-larih ajajar atuṅgalan sajəṅ.[55.3]

  sakveh saṅ anunas paḍa sraṅ aṅinum sahana saṅ larih paḍa larih,
 brəm tampvānadu lobha riṅ rasa-rasanya ya rinasa-rasanya patya ya,
 tambul-tambul akendah-endah adulur-dulur ahulur alivran aṅhaləp,
 makraṅ makrama maṅhañaṅ-hañaṅ aminta hara mataritip lavan tirəm.[55.4]

  varsih saṅ maṅinum kabeh paḍa huvus varəg atiki samaṅhañut cacar,
 prāpta candana cūrṇa kapura dinum-dumakən iki huvus kinasturi,
 sumrak gandhanika haneṅ jaja haneṅ muka saha səkar arja riṅ kapa,
 kapva gīta hana nr̥teki vinidhi nr̥pati vijah adumpi-dumpilan.[55.5]

  ndah yeka paḍa garjjiteki para yodha maṅucap asélur sadha cakép,
 agyāṅrampak smatyanaṅ ripa kula-ki vuvus ika manambyayaṅ hurip,
 krodhāmbəknya ana ṅrégut micépi lambé yika kadi véra-véra dava,
 aṅga kara musus tananya saha bhavaka kadi ana maṅgaməl curik. o.[55.6]

 canto 56: 
   huvus maluvaran katéki saṅ ahém sahana-anani taṇḍa rakryan umulih,
 narendra tumuluy mareṅ paṅuṅaṅan prasana-sama para prabhūttama marək,
 kathañcana gubar ḍinəṇḍa saha goṅnya kumətug aparəṅvan iṅ kṣititala,
 ratag sahananiṅ balādhika sudhīra mijila ya maśabda réṅ ləbuh agə̄ṅ.[56.1]

  ḍataṅ sahananiṅ pravīra saha bhūṣaṇanika pinasaṅnya kumram asinaṅ,
 piraṅ ivu pireki lakṣaṇika tar kavənaṅ iki tiṅhalan vinulatan,
 tumandaṅ i harəp narendra paḍa pantəs arəja tuhu vīrasiṅha nipuṇa,
 vidagdha ṅakarah masiṅhəl akalan paḍa lituhayu anvam uttamakula.[56.2]

  praya nr̥pati saṅ tumandaṅ araṅin saha karah i jajarja vīrataruṇa,
 vatək madanarūpa saṅ van aṅiriṅ mapati-patihan ujvala vinulatan,
 ravisni palaganya kumram iki camara putih hinaṅit rinūpaka tinap,
 curiknya kadi mr̥tyu danta lumarap maṅayam-ayam i jīvaniṅ ripukula.[56.3]

  haneki madulur tumandaṅ asinaṅ kadi kusuma sumamburat vija-vijah,
 vaṅ uttama pakəmba-kəmbaṅan ateki makarah asusun vidagdha riṅ ayun,
 ulihnya paḍa vīra riṅ raṇa sabhūṣaṇanika paḍa lurva pitana kuniṅ,
 titir kalilipiṅ musuh praṅ ika tan hana maṅucap amundur eṅ pabharatan.[56.4]

  anugraha narendra teki tumurun bala sahananika pravīra pinilih,
 inundaṅ i harəp manəmbah umarək nr̥pati paḍa bhaktya liṅgih ararəm,
 masiṅhəl akitir-kitir hana karah kaluṅ arəja sabhūṣaṇanya rinasuk,
 samāpta paḍa mamvit arpat asikəp vataṅ apagaga len maṅuṇḍa suligi. o.[56.5]

  canto 57: 
   avicaritan laluṅ masa narendra vāhu tumurun sakeṅ paṅuṅaṅan,
 sahananikaṅ makañjar umulih kasovaṅaniran huvus maluvaran,
 narapati mañjiṅ iṅ pura sire daləm ri kahanan narendra mahiṣī,
 vahu sumurup hyaṅ arka tumibaṅ ḍavuh valu təkaṅ śaśāṅka sumilih.[57.1]

  jalada haneṅ laṅit kadi sinaṅliṅ iṅ śaśadhara sinaṅ makalaṅan,
 vahu suməkar haneṅ talaga kəmbaṅiṅ kumuda gandha mari kumudu,
 rumarab ikaṅ rərəb-rərəb umampva amvas aniram kucup kagərəhan,
 paḍa matihaṅ mayat məkar akəmbaṅiṅ mənur hinimbu muṅgvi gəluṅan.[57.2]

  nr̥pati haneṅ natar sira maliṅgih iṅ śayana sampun ahyas adulur,
 sahananikaṅ karaṇḍan ahaləp lavan kaka-kakarja sampun arəpat,
 irika narendra manvit avarah sire saṅ araras ri yaṅkatanira,
 vacananirāṅharis-haris asuṅ səpah ri vaja cumbu tan hinuniṅa. o.[57.3]

 canto 58: 
   ibu pamvitani ṅvaṅ i kita bibi maṅkata tāku tuhan,
 sakatambayeñjiṅ irika larisaṅkv iki maṅluruga,
 kalavan bala saṅghya maṅiriṅa huvus kinudur-kuduran,
 para taṇḍa para prabhu panəpi kabeh paḍa vāhu ḍatəṅ.[58.1]

  hana teki si rāma ṅaran ika musuhku yathā amukən,
 rarahən patapanya pəjahana ri madhyanikaṅ palagan,
 yadiyan hariloka parananiki muṅsira pāda hari,
 valaténkv i tikan vitakəna ri bhaṭāra huripnya huvus.[58.2]

  pavəkas-vəkasaṅkva ri kita bibi karya ta riṅ nagari,
 kəkəsənta ajəṅ kakahatakəna teki rarasta tuhan,
 sakalaṅvaniṅ adri pasisi tuduhənkv iki karya muvah,
 pakənanya rumakṣa lumipa-lipura-ki manahta nakuṅ.[58.3]

  panikəl-nikəliṅ ryak apata-patahan mələs arja siṅi,
 mamaharja gəluṅta makusut hinure katitih-titihan,
 səminiṅ kayu teja makiris akila kariris-ririsan,
 sari-sarya tika mitaturana laṭinta yadin kasaraṅ.[58.4]

  jaladhāraṅ añavəli vijili kukusiṅ bañu kumram alit,
 kadi kenta lukar suruhananika masku ya tan huniṅa,
 pupusiṅ liraṅ arja pumati aṅisis vahu-vahu məkar,
 ya matuṅgva təṅahta nahayaṅ aṅelih pinépét-pəpətan.[58.5]

  katəriṅ patər aṅusa suhunan aṅanti ririsnya sumar,
 ləṅəṅ aṅarih arya mupih-upiha teki rəṅihta nakuṅ,
 panəḍəṅni səkarniṅ asana karuhun kagərəh-gərəhan,
 mapavana suyaṅta pakənanika matya sinəmpal alum.[58.6]

   na vuvus naranātha maméṅé-méṅén ojar asuṅ turida,
 gərəhiṅ katiga raras asəmu riris pinakāmbəkira,
 riṅ apeki ya tan rəṅə-rəṅən asəmu lata vəlas harəp,
 niyatanya aluṅ asəmi turida rāga masarya lulut. o .[58.7]

  canto 59: 
   kaka haji vihikan ṅvaṅ ry ambəkta larisa hələm,
 kunəṅ amuhara kiṅ-kiṅ riṅ tvasku mətu-mətu luh,
 sipi ali-alini-ṅvaṅ yan rakryan laris anuku,
 hana kavədi mataṅyan rəñcəm tvasku kadi linud.[59.1]

  rəṅən atəki pataṅguh-taṅguhiṅ hulun i haji,
 maṅimur-imur apet sih saṅke sihkv i kita kaka,
 sahana-hanani vadvanta siṅ śakti lumarisa,
 kita kavəkasa riṅke rajyevəhnya pari tahan.[59.2]

  sarasa pəjaha tāṅvaṅ yadyan kantuna lumurug,
 sinaputan i gəṅiṅ sih deniṅ tan vənaṅ apasah,
 taha karika katolih ṅvaṅ denta kari pəjaha,
 ndi kari manisiṅ ojar tan kesyan śapatha haji.[59.3]

  yadi larisa riṅ eñjiṅ rakryan havya ali-alin,
 niyata tumuta ta ṅvaṅ sakvan selvan adulura,
 yadi pəjaha sukha ṅvaṅ yadyan sora kita hələm,
 kadi vahu-vahu kāṅvaṅ kuṇḍaṅ-kuṇḍaṅa riṅ ayun.[59.4]

  nahan ujarira marma mlas harṣa ṅətəri hati,
 saha luh i mata milya drəs hisnya avan i pipi,
 nr̥pati sira mamak-pak mojar lvir madhu tinakis,
 vacananira kadi pyah tamba-tambaniṅ ataləh. o.[59.5]

  canto 60: 
   ariṅkv induṅ vruh ṅvaṅ ri ali-aliniṅte ṅhulun ibu,
 tuhun marmaṅkva taṅgəhi kita yadin milva lumurug,
 ivə̄hiṅ praṅ yadyan ṅvaṅ arivega tar top ṅvaṅ agigu,
 rusithiṅ mārga séṅkan ajuraṅ alas durga paraṅan.[60.1]

  kunəṅ yan rakryan monəṅa lavasa takviṅ para-paran,
 vacan sambat-sambatku kavəkas umuṅgviṅ karas alit,
 paraṅkv iṅ lambaṅ yeka rasa-rasananteki yan akuṅ,
 tan olya ṅvaṅ yadyan puri-purik haneṅ jro pakasutan.[60.2]

  lavan pintaṅkva iṅ bibi saṅu təṅah sampun aṅisis,
 səpah saṅke caṅkəm paséré-séréhankv ikin anuku,
 dhadarkva siñjaṅ sah ri panəpi sumar yeki palakun,
 rəṅihtatma rakṣāṅkv aṅən-aṅənaniṅ tvaskun alaga.[60.3]

  tuhun pavat-vatniṅ hulun i kita maskv iki tariman,
 vruhante gə̄ṅ riṅ sih pakiri-kiriyaṅkv i kita tuhan,
 laṅəniṅ kiṅ-kiṅ cumbana vəkasi rumniṅ karasikan,
 puputniṅ rāga misyani samaya śr̥ṅgāra racana. o.[60.4]

  canto 61: 
  huvus nr̥pati muṅgahiṅ jinəm aṅalihi turida miniddhyaniṅ smara,
 rarasniṅ ujar asrah aṅrahati sojar ira kadi juruh lavan madhu,
 baṅun salaga maṅrəṅa gərəh ateki turida niran aṅdadak məkar,
 savaṅ bhramara matta muṅgvi səkariṅ kumuda turuṅ avarsih iṅ gati.[61.1]

  sapolah ira teki yén paḍa vicakṣaṇa manəkani senakiṅ hati,
 anan kavatək aṅgaməl-gaməl anan pamalaku vhiliṅ tapih suji,
 ané gulu silih vilət-vilət ateki luṅayanira tan salah dunuṅ,
 kirinciṅ ikanaṅ kalé susu numuṅgvi vətis ira baṅun kinaṅsyakən.[61.2]

  anantara tiba tikaṅ ghaṭita piṅ lima huvusiṅ amukti saṅgama,
 paḍa mrém iki séṅ haneṅ jinəm aṅgarvani huləs apupul silih pédhak,
 ndatan ana vikalpa solahiṅ aṅéka tana paḍa madum-duman lulut,
 təṅahnira turuṅ kasah ri luṅayan nr̥pati tuhu makəmbulan hurip.[61.3]

  gumanti tucapən para prabhu kabeh balasah apəga tan kəneṅ turu,
 paḍa ṅaṅən-aṅən ri tiṅkahaniṅ aṅlagana mapaga śaktiniṅ musuh,
 lavan takisaniṅ silih praṅa silih tutuga musala bajra tomara,
 hana ṅiṅət-hiṅət dhanur dhara samaṅ-haləpa yadin umuṅgva riṅ limén. o.[61.4]

  canto 62: 
  sakvehniṅ bala yodha garjjita paḍa gya-dan harəp maṅkata,
 sranta-mbéknika yan paṅanti paṅarah hetunya maṇḍəg muvah,
 radga mvaṅ palaganya sampun atihaṅ vahvas curik saṅkəpan,
 eñjiṅ rakva pilih vaṅundhahina ginya-kén maṅantyaṅ sabhā.[62.1]

  tinyap taṅ kula saṅka ghūrṇita umuṅ goṅ kéndhaṅ mtya-dbhuta,
 hetunya bala samprayukta padhadhan ṅanti vijil saṅ prabhu,
 névi vvaṅ gaja réṅga vaji marasuk saṅkəp kabeh sayudha,
 sar sə̄k taṅ vataṅan təkeṅ ləbuh agə̄ṅ tan pantara-tip ḍəḍət.[62.2]

  umvaṅ tanpa paruṅvan atri gumuruh taṅ śabda tan paṅkuré,
 nvaṅ pahyaniṅ asiṅha nada kumətər himpər sarakniṅ tasik,
 paṅhrikniṅ gaja matta ghurna maparəṅvan iṅ laṅit katara,
 lyab taṅ rat kadi koncaṅ andha bhuvanan kandhég baṅun kabvatan.[62.3]

  samanta prabhu vīra sampun arəpat lavan bala hya umuṅ,
 saṅkəp taṅ géja sévu riṅ sajuru ya-dhém tan kavoran dudu,
 téṅranyo –jvala kumlab olah aṅalimpva-néka varṇa dyoti,
 apan ca-prabhu-sa-prabhūttama madudvan vīra cihnéṅ raṇa.[62.4]

  samanta prabhu uhaya pupul anaṅkil muṅgu riṅ samaja,
 nvaṅ vadvanira rotta-rotta matihaṅ kadganya has saṅkəpan,
 nuṅgvi asva sahasra len kaṅ aḍarat movi-vu laksa pupul,
 kapva-dhém ya makandha-kandha savatəknya tuṅgalan témara.[62.5]

  saṅ śrī nātha mijil sakeṅ pura sira-dan maṅkat apadgata,
 sampun mahyas abhūṣaṇa-rjja suména ratnanya muṅgviṅ jaja,
 śīghra-dan maṅadəg siréṅ gupura harṣan tén vatək éhaya,
 lavon saṅ prabhu sevaké-aji padhāṅgéṅ bhékti tan laṅghyana.[62.6]

   nakryan saṅ mapatih vidagdha ta sira mvat ryājña saṅ bhūpati,
 kapva dan-dan aniṅka-niṅkaha ri lampah saṅ vatək yuddhaga,
 apan ṅhiṅ vinuvun vicakṣaṇa yan iṅ byuha pagəh kottama,
 təkvan yatna riṅ hiṅgita vruh i rusitniṅ praṅ huvun vadaka. o.[62.7]

  canto 63: 
  ndan śrī magadha pati pancadhasiṅ laku sabhūṣaṇanira pinasaṅ,
 muṅgu iṅ gaja abhinasa sukla varṇa kadi parvata hima sumaput,
 svéta-mbhara védhihanireki śuddha tinulisniṅ aruṇa didhiti,
 mvaṅ cakra ri vurinira hira culanika dipta salaga suména.[63.1]

  vadvanira ana gaja sévu matta ya tinampil ika kavigaran,
 siksanya paḍa kavasa paṇḍitéṅ tarali saṅku kaya gaja pati,
 saṅkyaṅ ruhu-ruhunan aṅimbaṅiṅ sira kr̥ta-rtha mayasa riṅ ayun,
 védurya pinahat shaləp karahnya marasuk ana matapu-tapu.[63.2]

  péka yudha piraṅ ivu laksa bhīṣaṇa pénuh pracalita gumuruh,
 téṅranya kadi jaladha cancalo-jvala tinubniṅ anila sumahab,
 radganya nisita kuməḍap kilatnya guru vindanika ya dumilah,
 śabdanya ana kadi gélap sahasra ya manambora acala sikara.[63.3]

  harṣāmbək ira nagadha raja sahya miyatiṅa aruha-ruhan,
 krura ṅgétém maṅadəg i réṅganiṅ darirada matta palagan agalak,
 daṇḍa yudha pinutér ira-kivan ri téṅénan ana sili-silihan,
 lagya lagi-lagi takisiṅ silih palu ya kādbhuta tinakisakən.[63.4]

  ṅkāne vuri narapati yaṅga rajya ana riṅ ratha kanaka maya,
 vé kram ta makuṭa nira/rakta kadi pavaka səḍəṅ umurub, /dipta
 vastra-rjja védhihanira gandha késara subaddha mapamulu tatur,
 abhra dhanuh i taṅanireki taṅkalak umuṅgvi ta kuraṅa nira.[63.5]

  sakvehni balanira haneṅ pinati paḍa vīra nipuṇa riṅ ayun,
 malyala curiga ana bajra konta ana tosara palaga tuvuk,
 sarvva bharana carama vīra cihna savənaṅ-vənaṅ ika rinasuk,
 cipta kara i jaja mapadma rāga pinatik mata-mata lumarap.[63.6]

   vadvanira rata hampak-hampak avijah raga-ragan avéra,
 sar sə̄k sésék asélur atindih hopék apəḍək-pəḍəka silih hidhék,
 raktaṅ dvaja paḍa kumélab ravisni palaganya kumutug avilət,
 rupanya namadha badhava gni maṅgéséṅana tribhuvana bhavana.[63.7]

  mvaṅ vīra taruṇa mapupul pinik paḍa gunanya pamaja sinélir,
 saṅkəp sikəp ika mavataṅ papan paḍa vidagdha vinani mapupuh,
 siṅhəlnya mapati-patihan karahnya salivah paḍa taya linévih,
 dévaṅga cari-carikan ojvala-bhra kavacanya ya makara-kara.[63.8]

   goṅ (géndhiṅ) kéndhaṅ i harap ira ghūrṇita tara-tara dvaninika karəṅa,
 yeka ṅgugah i manah ira kasiṅhan ati dhira sumaput i hati,
 yatna ṅgénéṅi laras irekivan paha vélun təhər hinayatakən,
 mvaṅ hrunya ana maka hiṅan ri karna patitisnya tiṅət-iṅətakən.[63.9]

  ryaṅkatnira narapati sṅhalo-gra kadi siṅha variṅut agalak,
 muṅgviṅ ratha mani maya mantén éndah ati bhīṣaṇa tara suména,
 syama réja pamulunika sinaṅliṅ i kəḍapniṅ abharana lumə̄ṅ,
 nabhraṅ kavaca mukuṭa vidrumo-ttara su-bhaskara sama dumilah.[63.10]

  rakta dhika ya pinakabau daṇḍanira mambaṅi ri vuri nira,
 lakyaṅ kuda makuda-kudan vidagdha mamutér palu-palu ginéga,
 kruraṅ kavaca vési capiṅ-capiṅnya nava ratna salaga kuményar,
 kila pracala séna su-jvali jaja karahnya sahaja tinatur.[63.11]

  séna ḍarat i harəp i vuntat atri manabéh padhai vija-vijah,
 sambartaka mavilət akét dvajanya mahirəṅ paḍa kagiri-giri,
 matta ṅamah-amah aṅunus kr̥tala mala kétu lumarap i taṅan,
 himpərnya gana-gana bhaṭāra bhérava tékāṅrimaha ripu kula.[63.12]

  dhira-mbék ira lumiyat iṅ bala dhika mahém hilaṅi musuh ira,
 dagdha ṅgéséṅi tamah ikaṅ vréko hati niré-jvala tara kumutug,
 hetunya aténiṅ alilaṅ kasiṅhanira tan hana pati-patihan,
 muṅgviṅ gadanira huripiṅ musuh kahiḍəpanyan iṅiliṅ-iliṅan. o.[63.13]

  canto 64: 
  maṅkat śryavantinātha haləp asinaṅ ikaṅ bhūṣaṇa bhra prabhanya,
 muṅgviṅ asthya ruhur pat gaḍiṅ ika lumarap ratna réṅganya muncar,
 rvekaṅ catra kuniṅ lvir kanigara suməkar kusya raganya kumram,
 sə̄ṅniṅ cakra-taṅan lvir śaśadhara mavélu dipta sampun sinaṅliṅ.[64.1]

  vadva néka praviro-ttama ri vurinira tuṅgalan taksa madrəs,
 kadga jyo-jvala mr̥tyu-njaya sama pinéniṅ santalanyé gra béjra,
 len tekaṅ paṇḍitaṅ daṇḍa musala ginéga sula len bindhi sala,
 vah riṅ mas bhūṣaṇanya réja paḍa tinatur lvir gunuṅ kancana bhra.[64.2]

   sakvehniṅ peka yodha ḍarata sukha matambéh paḍa siṅha nada,
 śabdanya hya umuṅ ghūrṇita kadi sinaṅéṅ svarga kagyat vatək hyaṅ,
 kumlab taṅ taṇḍa dumra kréti maṅalad-alad lvir hélarniṅ kagé-ndra,
 ginval taṅ bhéri hunyaṅ murava saha kala saṅka masraṅ maganti.[64.3]

  dudvaṅ sampun dinanan ana ri hiriṅ iran vvaṅ pinik kavaṅanya,
 sélvirniṅ ratna mulya bharananika tinémbaṅ gunanyéṅ raṇāṅga,
 katvaṅiṅ kala daṅstra-dbhuta curiganika lyus anaṅ asta lila,
 lantaṅ-lantaṅ vara-stra-rjja tuluka kuməḍap bhavananya tulis mas.[64.4]

  maṅkin harṣekana-mbéknira miyati rəgəpniṅ maha séna śakti,
 umvab taṅ krédha muṅgviṅ hati mapanas ikaṅ dhira maṅde kasiṅhan,
 midər taṅ cakra himpər képér i taṅan ira ṅkériṅiṅ bhaskarāṅsu,
 lvīryan kadya harəp jiva manaḍaha baṅun harṣa méṅis vajanya.[64.5]

  ṅkan lampah śrī kaliṅga dhipa ri vuri huvus maṅrasuk ratna cihna,
 mornaṅ mvaṅ bau rakṣa-rjja mukuṭa suména séṅniṅ cuda maninya,
 śuddha lyus raja siṅha-mbara védhihanira mrik huvus gandha lépa,
 sahya nuṅgaṅ siré-réṅga mani maya hinéniṅ maha taksya turna.[64.6]

  mottaṅ rodra prihiṅ praṅ marək i sira paḍa tuṅgalan kadga tikéna,
 yatna nampil gaja nindya maṅuliṅ inakusnya ṅrék asiṅha nada,
 sambya ṅulvala kandha-dbhuta pinutérakən lvi tathit saṅghya masraṅ,
 intén kévala lumréṅ jaja karah atatur mvaṅ lajur séṅka-séṅlan.[64.7]

  len taṅ vadva ḍarat bhīṣaṇa paḍa kalalah mahyun skirtya riṅ praṅ,
 kapva hya sumba-sumbarnya tau pinakajiva-ntaniṅ śatruśakti,
 patrém vahvan curik mvaṅ karatala ri taṅannya-rddha sampun minuṣṭi,
 tuṅgalnyé-lah baṅun megha marək iṅ aruṇa vyaṅnyan anéka varṇa.[64.8]

  ndan vantən siṅha viréṅ raṇa pamaja nira-dhém haneṅ kéri tan sah,
 dhira-nvan tus-tusniṅ rottama gana kula-kulanya dhikéṅ dharma yuddha,
 malyala kadga pinrih kanaka tapu-tapunyéṅ hulu mvaṅ karah mas,
 simpiṅ-simpiṅ kurugnya réja pati-patihan kambala bhra rinaṅki.[64.9]

  dhira-mbék śrī kaliṅga dhipa kadi vinarah saṅ təkapniṅ kaśaktin,
 jvalani tvas lumiriṅ sukha maṅiṅah-iṅah tan aneki tinaṅgél,
 mundhodho-kaṅ lipuṅ bhīṣaṇa kadi muburaṅ sapta patala yar ton,
 nitya rumbah dagiṅniṅ musuh aṅira-hira praṅ muké-sri narendra.[64.10]

  maṅkat srya-rjuna kadga taṅ paḍahi bhéri murava kala saṅka maṅgala,
 muṅgviṅ syandhana ratna saṅghya saha bhūṣaṇanira mani ratna bhāsvara,
 nirmo-kaṅsuka karni kara suci vastranira kinédhapiṅ siva jyuti,
 malyulaṅ kr̥ta parmata-rjja kinaluṅ-kaluṅakəna haləp haneṅ gulu.[64.11]

  rvekaṅ catra huvus məkar mabuk-akundhur adhanuh anamar nisakara,
 daṇḍanyeki su-varṇa saṅhyata sinaṅliṅiṅ aruṇa su-parna bhāsvara,
 diptaṅ capa ané kivanira minuṣṭi təlas inabhi-mantra sasvata,
 naracanya siyuṅniṅ antaka mara nagihakəna ri jivaniṅ jagat.[64.12]

  rakryan saṅ mapatih siré-harəp aṅimbaṅi ri laku natréndra tan madoh,
 mataṅga-njana matta vahana nira-dbhuta maruhur apūrva bhīṣaṇa,
 rundha karmani punja tiksna lumarap bhramita pinutér ujvalo-ttaṅan,
 kasraṅ deni sénanikaṅ savit umuṅgvi jajanira maṇīndra kostubha.[64.13]

  vadva-néka diniṅ nanarpat aṅiriṅ saha turaga huvun bhinūṣaṇan,
 kandhandanya sivit tatur paḍa vidag-dha tau sinara bhara riṅ musuh,
 mvaṅ momo madha tanpa mulyani huripnya yasa jugaṅ hiniṣṭi-kéṅ hati,
 mimpér parvata dhuma kétu panéṅérnya dasādisi mava tiniṅhalan,.[64.14]

  mvaṅ sakveh prabhu éhaya ṅiriṅ aṅimbaṅi ri suri ané hiriṅ nira,
 mévi-vāṅgaja réṅga ratna ratha vahana sira kadi éma parvata,
 saṅkəp sampun amusthi sañjata sama ṅinaki sikəp ika ndatan salah,
 dudvaṅ tomara bhindhi vala sara cakra musala vara bajra hémani.[64.15]

  sasri varṇa para prabhūttama sabhūṣaṇanira kumadhap nira-ntara,
 nimpér devata saṅhhya rupanira nahyaṅ arəja paḍa śaktya nindita,
 mrém tāditya su-baṅsu tapva miyatiṅ mukuṭakiraṇa hira sandhala,
 andhekiṅ bhuvana-ndha yan taya sabhūṣaṇanira paka suryaniṅ jagat.[64.16]

  buddhi śrī naranātha harṣa miyatiṅ para ratu paḍa vīra nu-srama,
 yadyan svarga vuvus nira-ki rarahén-ku kakavaśa manuṅkulo ryaku,
 maṅke pvan ari rama cūrṇa niyatanya paṅucap ira dhira tan salah,
 lavan saṅ kavi rāga rtuka ané vurinira marək aṅavin laras. o.[64.17]

 canto 65: 
  taṇḍa dhika madulur i vuntat atri gumuruh gagana tala pəpət,
 kothya balanireki bala ginégénya musala nisita, (?)
 muntab dilahi layu-layunya kadrəsén aṅin gumivaṅ avalikan,
 liṇḍuṅ bhuvana kapéləṅən təkapi kétuṅiṅ gubar amaji kapa.[65.1]

  lampahni balanira samuha tan pagat apantha maruhu-ruhunan,
 lvir guntur aṅaraman alas juraṅ gunuṅ hinambah alubut hinidék,
 gémpuṅ kayu-kayu kadi vagrah adbhuta sila tala kadi ginugah,
 tég ghér svarani pakétébiṅ gaja sva ratha vinlég alég apəḍək.[65.2]

  lvirniṅ kahala atisayaṅ maha-dbhuta juraṅ lvah adaləm agənət,
 tut lambuṅiṅ acala ri vindya parvata hiriṅnya təpi-təpi kidul,
 rug bhraṣṭa sikaranika kogah arddha gumivaṅ kṣititala kumətug,
 vuṅkal rémék apadu təṅahnya dulu məlek kandha gagana vəki sék.[65.3]

  saṅhara kahiḍəpan i lampahiṅ bala samuha gumuruh asélur,
 lvirnya gni guméséṅana panca bhuta téṅéranya dumilah umurub,
 kadganya nisita kadi mr̥tyu dhaṅstra lumarap kakiricik akilat,
 nvaṅ lvir para ratu sata rudra rodra sakala-dbhuta kagiri-giri.[65.4]

  byatīta lakunira ləpas aneki palagan katəmu təkap ira,
 vaṅkrahnya palagan avathaṅ papan kajulanah katəmu ləvas avuk,
 mvaṅ syandana tikəl apasandhi cakranika kéri kalilih apasah,
 lénya-stika vavayah atap kapala kamukan trana vahu tumuvuh.[65.5]

  deśa-dbhuta ri təpi-təpinya dharma riṅ husana masamun amukah,
 śīrṇa gupura kahabalaṅ anyar katuvuhan kayu-kayu rumahab,
 bapranya lumajur aruhur sila tala binajra maputih aṅisis,
 kayvanya ana kari mavandhira-rjja jari paṅaya ya paḍa (maruhur) masulur.[65.6]

  ṅkano kidukita ana poh mahanya kari ruksa ya huvus atunu,
 kamvagan asəkar i natarnya maṅhébéki len patula maṅalasa,
 vaṅkenya mahaṅir aṅisut ləvas pinaraniṅ səmut adulu-dulur,
 lumpaṅnya ya ana magilaṅ-gilaṅ palésaṅanya ana alut adin.[65.7]

  maṅkin lakunira lumurug ndatan ana vikalpa gumuruh abaruṅ,
 sakvah para ratu paḍa garjjita ṅamah-amah saha bala masurak,
 agya ṅamuk aṅalapa jivaniṅ musuh amékana hulu riṅ ayun,
 mvaṅ deśa sika paravasan yateka rarahén géséṅana rabhasan.[65.8]

   sakveh saṅ atapa ri pamiṅgiriṅ gunuṅ arés mavédi giri-girin,
 kapva lulunan akətəran kabeh paḍa musir sikara masusupan,
 sāsiṅ kahənu təkap ira-ki bhasmi ana deśa juraṅ alas ṅéṅ,
 lvir sāgara balanira mombakan gaja rathanya ya maṅalun-alun.o.[65.9]

  canto 66: 
  bhavisyati ləpas narendra anan aṅhinép sumélaṅ iṅ avan saha bala,
 ḍatəṅ sira rikaṅ təgal pabharatan samipanikaṅ asramāṅgəgər i sor,
 banaspati tahənya kādbhuta képuh saraṅ ana kukap ragas katuléjég,
 édumbar adavat kagunturan ikaṅ sila tala matis dukut lamur akét.[66.1]

  patémvan ikanaṅ nadhi suci banynnya madrəs iki sapta tīrtha mapupul,
 gəgər tutugéniṅ maha giri kidulnya sapta kula parvata-dbhuta magə̄ṅ,
 lébanya ana sévu yéjana dudug téké tapinikaṅ catur jalasidhi,
 narendra mabhavah siré-rika para prabhūttama paḍa mrih akuvu-kuvu.[66.2]

  bala sraṅ arépét padhati ya tiniṅkah akrama huvus dinaan apagəh,
 ikaṅ gaja paḍa ṅhrik asraṅa sasiṅha nada kuda śuddha sampun arasuk,
 umuṅ təkapi śabdaniṅ murava bhéri sunda kala saṅka ghūrṇita nulup,
 svaranya kadi śabdaniṅ gélap aghāṣa sévu ya manambar adri kumupak.[66.3]

  paḍa vri malayu kénasnya sahaneṅ sukət kabarasat paḍa mrih anusup,
 lavas vrésabha riṅ təgal-təgal apantha-pantha ana sévu kagyat slayu,
 nusir gunuṅ alas anan masaoaran mareṅ lvah adaləm təgal-təgal adhas,
 aneki kari tuṅgal adbhuta masiṅha nada təhər aṅdapur tar atakut.[66.4]

  narendra numulat kapuhan ati bhīṣaṇanya kadi ciṅha rodra magalak,
 siraṅ paraśurāma rakva maka drévya ctunika śakti dhira matéhén,
 ya ctu naranātha umvub ikanaṅ panas hatinireki maṅkin abutéṅ,
 ratag sahauniṅ bala ṅapusa śīghra yar téka vaseki sampun apagəh.[66.5]

  ikaṅ tapa-tapa-hvan avri malayu musir patapan arddha śīghra tumuluy,
 téka vara-varah satorasi manəmbah adhara ri jamadha gni samuyug,
 ujarnya ana teki śatru téka manjarah vrécabha dasta ya ṅapa karih,
 nuvus hibék ikaṅ təgal pabharatan təkeṅ juraṅ alas gunuṅ vəki pénuh.[66.6]

  yateki vilasanya rakva suburekiṅ asrama ya cūrṇitan təkap ika,
 maṅadva kaparākraman malavané bhaṭāra guru havya teki uménéṅ,
 apan bhisama bénti mati kula gotra saṅhulun apéki dhana ta husus,
 mapa kira-kireki lampaha bhaṭāra aysa juga tan prayatna riṅ ulah. o.[66.7]

 canto 67: 
  yatna dandan siraṅ rama parasu ana riṅ syandhana lva bhīṣaṇa,
 anpukiṅ yoga śīghrar téka hinaṅən kalaniṅ dharma yuddha,
 laṅkap sampun dinanan kavaca saha capiṅ hru təkeṅ taṅkulaknya,
 kruraṅ aṅga avāgə̄ṅ jatha mukuṭa baṅun kala rodrāṅga kara.[67.1]

  maṅkin sahya rasuk bhūṣaṇa mani sapaninskaraniṅ déva saṅghya,
 ndah rakva nugraha hyaṅ parama siva lavan sendikanaṅ kaśaktin,
 lon tekaṅ kundala bhra apaṭikā kadi vulan séṅnya riṅ bau lumraṅ,
 acédya-tya-dbhuta grahya sira ri ananiṅ sarvva santyo-pa kara.[67.2]

  rəp śuddha jñāna sarvva radhana kinénakən saṅhétiṅ mantra siddhi,
 prāptaṅ gandharva vidhyadhara saha bala kosa dulur vahananya,
 sar-sék lumréṅ bhuvah loka ṅamara bala kapvāṅrégap sañjatanya,
 yaksa mvaṅ rakṣasa-dhém piśāca gana-gana bhuta détyāṅga saṅghya.[67.3]

   ryāṅkatniṅ déva saṅghya nduluri laku niran rama sampun sénaddha,
 saṅkəp muṅgviṅ gaja syandana turaga mavastra-rjja dévāṅsuka bhra,
 salvirniṅ mulya riṅ svarga ṅabharana niké-ndah taya-martya loka,
 mimpér vintaṅ sumunviṅ gagana kapuratak saṅśaya kveh matambéh. o.[67.4]

  canto 68: 
  ṅkāneṅ harəp ira citraṅgadha mahavan sakatha sakadga,
 réṅganya kanaka sandhyanya kuməḍap avyaṅ gagana kasénvan,
 vidyadhara maṅiriṅ pik-pikan ika suréṅ raṇa paḍa śakti,
 dhira nvam akula késiṅ sara pada téṅranya patavala bhra.[68.1]

   rotta dhika pamaja rvaṅ niki umapit muṅgviṅ hiriṅ ira-rpat,
 ndan vanya musala konta kavaca tatur hira dhara capiṅnya,
 matta jənu masəkar campaka tinajug muṅgvi gəlaṅan aśrī,
 sampun pinaha-sukaṅ bhoga surasa yéko-ttama madhu parka.[68.2]

  muṅgvi vuri sara gandharva pati siraṅ citraratha nimba,
 sarvva bharana muṅgviṅ sakatha hiniriṅ haya cada kaddhas,
 vadvanira maṅiriṅ lvir latu-latu sabhra kanaka sinandhaṅ,
 cakrar yudha pinatih bajra cakala kodaṇḍa sama sabhaṅsa.[68.3]

  gandharva pinuji suréṅ raṇa kalilipniṅ sura ripu śakti,
 tan sah ri sira rumakséṅ raṇa bhaya taṅ saṅ ndani vara yuddha,
 téṅgranya jaladha kr̥ṣṇa-nda kinédhapiṅ sodhamani təpinya,
 lvir sāgara pasaṅ astya-dbhuta pamépékmiṅ bala paḍa mahya.[68.4]

  vidyadhara taruṇa nvan rikita haneṅ kunjara saha konta,
 ratnāṅga dhi lita avay-dhika vékaniṅ rotta sura su-rakṣa,
 matambalan ikakar-svaṅ padha-padha tus-tusniṅ smara sura,
 déva-mbara védhihanyo pati-patihan bhūṣaṇa mani ratna. o.[68.5]

  canto 69: 
  ṅkāneṅ déksina ratna séna pinatih sahya ṅadəg riṅ liman,
 muṅgviṅ bama surat rajanya sépasaṅ riṅ dhira vīra nulus,
 vadvanya-dbhuta sévu taṅ mapalaga patrém curik saṅkopan,
 téṅranyāṅsuka éma śuddha tinalisniṅ sandya kala kilat.[69.1]

   ndan saṅ śrī vara citra séna pinakatuṅga graniṅ sañjata,
 lavan devata saṅghya sésinikanaṅ svarga ṅiriṅ bhīṣaṇa,
 laksa-laksa pireki tapva vilaṅiṅ vadvanika kveh dahat,
 sarsék taṅ padhabur bhuvah svah shiṅan taryanta limpad ḍəḍət.[69.2]

  sakvehiṅ gana bhuta rakṣasa lavan daitya ṅuhuh ghūrṇita,
 saṅ nandādinikaṅ haneṅ gagana dik pūrva papal bhīṣaṇa,
 tikana lva badamanya yo-nutitakən muṅgviṅ taṅan tan kara,
 śabdanya kupik ahyun anapaha téndhaniṅ musuh tar vaneh.[69.3]

  muṅgviṅ dakṣiṇa deśa bhuta gana yan riṅ śakti tan pépama,
 khyātiṅ rat vara mata arta jinurun anéka vadva dhika,
 avyaṅ bhavana tulya varṇanika maṅda katakutniṅ mulat,
 kadganyeki padha-ti tikana təlas aṅhrét téṅgékiṅ dur-jana.[69.4]

   ṅkāneṅ paséima sirsa bhuta pinatih sahya-ti rodra-dbhuta,
 lampahnya sru paḍa ḍarat vija-vijah śabdanya muṅgviṅ laṅit,
 lindhu taṅ bhuvané-lah arddha gumivaṅ guntur tikaṅ parvata,
 katrag-katrag hinambah ogah arémuk vuṅkal madadya héni.[69.5]

  parnah lor mahavan tasik jaladhara rampak paḍa bharava,
 vattaryādinikaṅ maha bala baṅun kala-ntaka ṅinḍarat,
 mékél romanika-ksi mulyar avélu kala gni sākṣāt murub,
 dhaṅstranya adu kundhalinya lumarap himpər jahitniṅ laṅit.[69.6]

   ndan saṅ śrī vara bhuta raja ri təṅah mundhéndha-kén tomara,
 séndhuṅ bhīṣaṇa bayu bajra cara śīghra nindya tan popama,
 saṅkəp bhūṣaṇa manja lépa masavit madhya səkar lélika,
 mornaṅ locana len səkar taji niran susthé-naṅit sobhita. o.[69.7]

  canto 70: 
  śīghra praté-kanaṅ taksaka maṅalad-alad sapta jihvanya rodra,
 sarsék saṅke rikaṅ patéla mavilət akét lvija loka-dbhuta-dhém,
 sémbur-sémburnya lumra misani visanika lyus maha tiksma danta,
 ṅak ṅak ṅak ṅak svaranya baṅun atanya-tanya ryuṅgvaniṅ śatruśakti.[70.1]

  sampun prāpteṅ təgal nandaka bhavana vatək vīra yodhan padandan,
 sakvehniṅ yodha paḍa ṅibéki paya pa-tan kavruhan yojananya,
 saṅkəp vidyadhara gandharva piśāca gana bhuta yaksāṅga daitya,
 ndatan svaṅ apraṅa pan səḍəṅ amahudéṅan lvir təḍuhniṅ samudra.[70.2]

  ndan saṅ śrī rama medran rathanira miyatiṅ śatru sampun sénaddha,
 yekan śīghran kacundhuk nr̥pati huvun adan mvaṅ vatək rhaya dhép,
 āścarya-mbak niraṅ rama parasu lumiyat saṅśaya tvas tumaṅgah,
 yatna nantvé-vuvus santika mumépér atakvan siréṅ bhumi natha.[70.3]

  é saṅ yuddha dhara mvaṅ paran iku kita mataṅnya limpad haləp-ta,
 rajanya-néka raja dbhuta kita ta kunəṅ toh varah ṅvaṅ təkapta,
 lavan yan déva riṅ svarga tumurun harəp madva géṅniṅ kaśaktin,
 marma tan visvasé ṅvaṅ gana-gana maṅalap drévyaniṅ bhiksu jati.[70.4]

  ndatan maṅko-lahanta bhuvana pati sada ṅrakṣaké-ayvaniṅ rat,
 ndan havya sampé-yiṅ sādhu kétika kita tékya-mbékiṅ tuca jati,
 yapvan saṅke harəpta praṅa maṅusira kirtya harəp dharma yuddha,
 ndi rama-ntén mavédhyaṅ raṇa bhavana yadin devata tan kavédhya. o.[70.5]

 canto 70: 
  néjar siraṅ paraśurāma maṅaṅkas-aṅkas,
 ndan srya-rjuneki sumahur saha dagdhaniṅ tvas,
 é rama tiṅhali mukāṅku təkap-mu mojar,
 avay haṅan raga-ragan-mu tatan vruhiṅ tvaṅ.[70.1]

  sojar-ku sarjava yateki réṅan təkapta,
 hyaṅ hyaṅnikaṅ rya-nusa nagara tāku tan lan,
 rajādi raja kula khayavan-ku śakti,
 aṅhiṅ panambhahanikaṅ bhuvana-ndha raja.[70.2]

   mvaṅ donku yan ḍataṅ iko kahanan-mu maṅké,
 aptya praṅ aku maka balya riko céṅél-mu,
 apan huvus kakavaseki hurip-mu deṅku,
 yan tan mupa-ksama sumambah i pādukāṅku.[70.3]

  ndan yan lumaṅghyananika mvi-vuvus-ku yakti,
 téṅgék-mu yan prasakənaṅ isu tarjanāṅku,
 ndah yeka suṅgu ri taṅan-ku paran liyat-ko,
 tan yeki mārgani hurip-mu mareṅ yama-ndha.[70.4]

  é tuca éhaya kula prabhu hina śakti,
 lva-mbék vəkas-mu liyati ravi candra visnu,
 sambat kadaṅ-mu hara dur-jana tuca jati,
 laṅkap-ku yeki umaristha-kéné hurip-mu.[70.5]

  sakveh niké tuha-tuhanyu maha viśeṣa,
 saṅ śrī narārya kr̥ta vīrya maha prabhava,
 ṅhiṅ sya-rjuneki ya manyampuri papa karma,
 hetu-ṅku matyana ri ko yu mapa-mbéka-mva.[70.6]

  bhoh praṅ satāku hara bharghava havya mundur,
 śakti-ṅku yeki rumimah-rimah éṅ hurip-mu,
 nahan sahur nr̥pati méjar (adava-davan) avada-vadan,
 méṅgép tikaṅ dvaja makon bala yodha maṅgava.[70.7]

  śīghraṅ bala ruha-ruhan masikəp tumandaṅ,
 krépniṅ musuh ya tinujunya vinuk tinaṅgul,
 tog-tog kétug patakisiṅ palagan asuṅgat,
 len taṅ silih suduk aṅənta ana-nduk amraṅ.[70.8]

  taṅkép tikaṅ praṅ asélur paḍa sura dhira,
 vidyadhara lvaṅ ika sévu matiṇḍih opép,
 len taṅ vatək ry anupa ginrék atambah alvaṅ,
 bhutāṅga rakṣasa kubandha ya kéndhit alvaṅ.[70.9]

  ghor ghér umuṅ pasurakiṅ bala déva saṅghya,
 muṅgviṅ gaja sva ratha parəṅ tumandaṅ,
 yatna ṅayat laras anéka huvus minantran,
 bananya varṣa sama tan hana tan tumaṅgél.[70.10]

  maṅsa haneṅ dvirada éhaya séna śakti,
 maṅgul paḍa gada-gadan tinujunya kaṅgék,
 gandharva kinara bala sura-sura śakti,
 kédék tinaṅkis hinirup sinuruṅ rinampak.[70.11]

  maṅkin katambah ikanaṅ lvaṅ anéka varṇa,
 lvir parvata kunapa kétu valahakanya,
 milyaṅ rah adbhuta ya sāgara tulya madrəs,
 asvāṅga kunjara rathāṅga rémék karaṅnya.o.[70.12]

   uṅ-niṅ vīra masiṅha nada kumətər lvir béntaraṅ patala,
 kumlab taṅ dvaja rakta sampun aṅadəg muṅgviṅ sabha maṇḍala,
 tiṅkahniṅ raṇa yajña sastra ginəlar saṅ vīra siṅhéṅ raṇa,
 hetunyan paḍa tan hana hat-i hurip yan matyana-matyana.[70.13]

  gandharva dhika daitya rakṣasa masa parəṅ rəgəp sañjata,
 kantar mvaṅ badamanya capa vinaték mévi-vu silih mukha,
 taṇḍaṅnya mraṅ ikaṅ makandha tinakis riṅ bhindhi vala pagut,
 paṅga təṇḍas ikaṅ vaneh kəna sinapvan pan tasép taṅ vulat.[70.14]

  krodhaṅ rakṣasa timbul alvat aṅusi gadanya gaṅsal dhépa,
 sép téṅgéknya pəgat cinakra vinalés taṇḍasnya sampun tiba,
 mimpér dhatu saka gulunya rudhirāṅlandhéṅ savaṅ pañcuran,
 kaṅgék riṅ vatu hira bajra katiba lvir uṅka pata-dbhuta.[70.15]

  len tekaṅ ana riṅ ratho ratha-rathan mvaṅ vīra vidyadhara,
 midər kadga niké-taṅanya pinutér lagya salah sayaka,
 mantri éhaya vīra dhira maméniṅ kénta-ti tikana luṅid,
 ṅduk tekaṅ sura rotta pantəs agaliṅ maṅduk ya riṅ tomara.[70.16]

  yatna vīra sumiṅgah amrih aṅunus patrém végéd tan kara,
 suraṅ sarathi dhira yāṅrurokakən dadya parək taṅ kuda,
 lumpatnya kalihan rathan silih usi lagya hurup sarathi,
 krurāṅdagdha silih tujah paḍa vidagdha lvat ndatan pokihan.[70.17]

  sor tekaṅ sura rotta asta kasikəp jə̄ṅ karva sampun avis,
 jambakén taya riṅ ratha bhra sumirat ratnanya muṅgviṅ ulu,
 rəñcəm tanpa bisa tiba kahabalaṅ saṅke ruhur syandana,
 mumbul rahnyasaké jajanya linud iṅ kénta pəjah kesisan.[70.18]

  avrég taṅ bala kothi laksa piyuta lvaṅ tan hana naṅgéli,
 bhrastaṅ rakṣasa kinara vri malayu kveh mati tapvan kanin,
 sandhaṅ-sandhaṅan arja siṅhəl akaluṅ len taṅ karah tiṅgalan,
 gandhi mvaṅ palaga vataṅ kajulinah patrém curik saṅkəpan.[70.19]

  maṅkin śīrṇa vinuk tinut sinusunan de saṅ vatək éhaya,
 hru śaktyé-nupas aṅ-huvus ləpas hinadyutéṅ sva mantra dhika,
 len tekaṅ tinuhuk dhinandha sinuduk dudvaṅ kénéṅ mārgana,
 akveh taṅ mati kédékan kapipitan révaṅ savétniṅ sésék.[70.20]

  bhraṣṭa siṅ mapulih ndatan ana polih gandharva viro-ttama,
 hetunya mrih avak paḍa hat-i huripnya vīra vidyadhara,
 méṅgah-méṅgah aṅəntak-éntak alayu lagyan pəjah gə̄ṅ takut,
 deniṅ trésna magə̄ṅ mataṅyan alupéṅ dharmanya vīra brata.[70.21]

  saṅ ratnāṅgadha vīra dhira sira harṣan ton sahabniṅ musuh,
 mavlan iṅ bala hénti mati pinusus deniṅ musuh śaktiman,
 molah taṅ dvaja éma gatra maṅutus vadva muk aṅrampaka,
 taṇḍaṅnya rurék asmu guntur apagut lavan vatək éhaya.[70.22]

  tandva praṅ kadi riṅ tulis kahiḍəpanyan vuntu nora ṅucap,
 goṅ kéndhaṅ dvani ghurni mari karəṅa de saṅ maha yuddha-ga,
 caṅ ciné céṅ kricikiṅ sara-san asilih taṅkis ana niṅgati,
 ghak ghék ghér kétugiṅ paḍa gada-gadan gém taṅ pəjah kératan.[70.23]

  duk-duk cakra padho kabét suligi tan kéva jémur kéméṅan,
 bala mvaṅ ala punja santali tuhun pandék sikəpnya rukét,
 kénta tomara bindhi vala téka paṅduknya silih duk marək,
 krurāṅdagdha silih gutuk céṅil olhnya-mék sirahniṅ musuh.[70.24]

  maṅsa saṅ sura rotta vīra tarana nuṅgviṅ gaja ṅadvakən,
 naṅkin krédha tikaṅ bala praṅ apéluk malvaṅ anan māṅlvaṅi,
 kondur taṅ bala éhaya lvaṅ hinidék sinlék minchan sinuk,
 mantri taṇḍa haneṅ gaja sva ratha kveh taṅ pəjah kambulan.[70.25]

  ndah ratnāṅgadha śīghra yar vlég ikanaṅ astya galak yé-nakus,
 yeka tandaṅ ira mutér gada-gada mépér juyukniṅ musuh,
 syuh bhrasta kaparək rémuk pinalu təṇḍasny-eki tambis pəjah,
 duduṅ mati sinandhuṅ iṅ dvirada matta ṅhruk səḍəṅ garvvita.[70.26]

   abyuran bala éhaya vrég alayu laksaṅ pəjah katrésan,
 mota taṅya polih rébah katalayah ayuh taṅ padhéman rusak,
 maṅkin dur-bala ginréh iṅ sara vara-stra ṅlud tibanya ṅéné,
 lvaṅnya tiṇḍih atap matambək i hiliniṅ rah baṅun jihmaga.[70.27]

  tandaṅniṅ sura séna maṅkin aparək tiṇḍihnya norāṅgalaṅ,
 saṅ ratnāṅgadha dhira mémbéh i harəp yar ton sahabniṅ musuh,
 lyus ṅgvan śrī kagadhé-ndra pinrih hinusirniṅ séna sénya layu,
 hetunya lulunan baṅun gana dhinéniṅ banjan adrəs munus. o.[70.28]

 canto 71: 
  ndan saṅ śrī magadha miyat siréṅ bala vrég,
 yatna-dan maṅadəg i réṅganiṅ dvipāṅga,
 saṅ ratnāṅgadha paraniṅ vulat pinandhéṅ,
 tandva tandaṅ ika kaduk sinép tinaṅkis.[71.1]

  ryāṅsa śrī magadha lavan bala mrih apraṅ,
 kagyat taṅ sura bala tan vruhan tinampék,
 aglis siṅ gulu-gulu binvatan hinaṅgul,
 kédran saṅkanika huvus kabeh kavéṅka.[71.2]

  hetunyaṅ sura bala hénti tan hana vyat,
 malvaṅ rakṣasa bala gana daitya saṅghya,
 pinraṅ sinrég hinivuṅ iṅ makadga kandha,
 dudvé-kaṅ pəjah hiniras anan pinatrém.[71.3]

  saṅ ratnāṅgadha sinésér təkap narendra,
 tan vruh yan sira ri vurinya méh kaduṅkap,
 sə̄ṅérnyan miyati narendra yatna mundur,
 sondurnyan pinalu niréṅ gadha-dbhutāgə̄ṅ.[71.4]

  rémpu réṅganika lavan dvirada kaṅgék,
 paksa niṅ-rvana nara ratha sép lumumpat,
 vruh ratnāṅgadha mésat iṅ nabasthala hya,
 ləs luṅha nayat ira riṅ gaganar tuméṅha.[71.5]

  śīghra nambut i gaja vahananya masa,
 paksanya puliha balanya sévu śīrṇa,
 bhraṣṭaṅ bhuta gana-ganan pəjah rinchan,
 hetunya bala rinuruk tinut rinampak.[71.6]

  tatkālanyan kahala sura-psara dhika lvaṅ,
 rəp moghaṅ vəṅi sumaput surup hyaṅ arka,
 śīghra praṅ masapih apan kuləm kamantyan,
 sakveh saṅ malaga paḍa ṅusir pakuvan.[71.7]

  gandharva dhipati murud lava-lavan hya,
 mvaṅ vidyadhara saha kinara sura kveh,
 muṅsir raṅrərəban ika haləp subaddha,
 tambiṅniṅ lvah alas agə̄ṅ gunuṅ sumaṇḍiṅ.[71.8]

  saṅ śrī rama parasu riṅ təṅah rinaksa,
 deniṅ rakṣasa vara bhuta daitya raja,
 sabniṅ vandira vata vr̥kṣa shé atimbun,
 kṣetra gə̄ṅ ya pinarékan vatəs kulumpaṅ.[71.9]

  lavan saṅ prabhu sahaneki kapva mundur,
 sakvehnya bala makukud kabeh hinajnyan,
 sampun prāpta sira haneṅ daləm pakuvan,
 saṅkəp vahana gaja réṅga vus pralabda.[71.10]

  tiṅkah saṅ makuvu vidagdha riṅ kalaṅvan,
 tanjuṅ lan asana vuṅu rinék rinaṅki,
 abhra lvirnya kusuma parvatan saké doh,
 asraṅ mvaṅ karah akaluṅ susun pinanjér.[71.11]

   graṅ-graṅ mrat dukut i natarnya kédék aṅlih,
 miṅgək lvirnya kadi avan anyar kahambél,
 prāpta pvaṅ riris adulur gərəh tan aglis,
 lvir luhnya naṅis avédiṅ ulah tinaṅgél.[71.12]

  samapta prabhu ya rinaksa éṅ pakuvan,
 ndan sakvehni balanira pupul ndatan sah,
 len tekaṅ gaja ratha tuṅgaṅan sinandhiṅ,
 yatna-dan manaha-nahé-kulén cinindra.[71.13]

  ndan saṅ srya-rjuna ri təṅah təlas haneṅ jro,
 lvir kéndran mara haləpiṅ pakuva-kuvan,
 muntab séṅni layu-layunya kādbhuta bhra,
 géndhiṅ doṅ gubar abaruṅ dhinandha masraṅ. o.[71.14]

 canto 72: 
  sahana para prabhūttama paḍa mrih anaṅkil adhém,
 mucap i kaśaktiniṅ musuh ri deyani maṅlagana,
 mavətu vivéké siṅ rahata tiṅkahaniṅ malaga,
 siṅ ahayu kapva yogya gəlarən pinilih rinasan.[72.1]

  kunaṅ iki deniṅ aṅlagana teki musuhta hələm,
 miyat i répatnya tindak ika havya vavaṅ lumurug,
 yadin aharəp marāṅragasa yatna kita sikəpa,
 laru-larun iṅ danar yata paḍanya yan aṅrabhasa.[72.2]

  kunaṅ iki de paṭik aji madan-dana vīra bala,
 pakékés haneṅ gəgər juga padhé-syana séna pati,
 niyata lurugnya yeki ciri védya kitat alaga,
 alap i vurinya yar pəgati havya vinéh adana.[72.3]

  géséṅi pakuva-kuvanika ayva hinopa-déhén,
 niyata ya kagyat apraṅ i harəp yadiyar liyata,
 saləsəka teki tambéh i harəp juga vuk sélévég,
 usak-asik iṅ panah vatək ataksya téka ṅavita.[72.4]

  nara pari yāṅga rajya sumilih sira majar-ajar.
 tan ulahaniṅ ksinatriya kétaṅ para cidra adé,
 yadiyana riṅ musuh tan ika sadhaniṅ maménaṅ,
 si madadaho kasatyan iṅ ayuddha matoha hurip.[72.5]

  midhépi paṭik narendra kéta deniṅ ayuddha hələm,
  sa-kaharəpiṅ musuh ya juga taṅképa tulya bala,
 yadi pəjaha pva tāṅvaṅ aṅusir siva pada hələm,
 ṅuni-ṅuni yan musuhta pəjah arddha yasanta magə̄ṅ.[72.6]

  nr̥pati adé vuvus aji kuraṅ naya tar pa-bisa,
 yadin iki śatru hina bala ayva kété-man-iman,
 musuh apa teki saṅ paraśurāma vidagdha tuvi,
 mataṅ ika yogya tar vinaya yeki délén sakaréṅ.[72.7]

  huvus i katəmvaniṅ naya viśeṣa lalakva-kéna,
 apagəha riṅ kasatyan ati dhira ya tar suruda,
 pəjaha ri madhayiṅ rané sabhāgya kétéka huvus,
 niyata tayaṅ vivada juga tar sinésél cinalan.o.[72.8]

  néjar nira-hém prabhu vīra yodha,
 sampun mateki luvaran kamantyan,
 apan laluṅ masa pilih ḍavuh rva,
 śīghra mulih kapva madudvan uṅgvan.[72.9]

  saṅ hyaṅ vulan sampun ava sateja,
 śobhan sumunviṅ raṇa bhumi madhya,
 kadya vəlas tiṅkah iréṅ paratra,
 prāptaṅ hébun lagya naṅis tan ampét.[72.10]

  mandra kilat lvir kəḍapiṅ katiksnan,
 len taṅ gərəh ləṅləṅ asamba-sambat,
 marma nirén hisni ririsnikaṅ luh,
 lagya nibé saṅ pəjah iṅ palugvan.[72.11]

   hisnya péṅdé huripiṅ kaoṅan,
 vantən sisip ṅgaya kaninya makveh,
  dudvāṅga mor iṅ mati tan vri ratnya,
 maṅke kuləm hetunika mrih adan.[72.12]

  lampahnika ṅin-kin aṅuṅgut-uṅgut,
 ṅkāne pupu trus tani rahnya lumra,
  lén taṅ rumaṅkaṅ matékén curiknya,
 dudva maṅaṅsar maṅusir pakuvan.[72.13]

  ndah vantən aṅrəṅan alap kəna mrat,
 saṅsāra tapvan mati tan vruh olah,
 asrét karuṅviṅ jaja denya mojar,
 amlas sih aminta linudan anəmbah.[72.14]

  kavəlas harəp(taṅ)taṅ kəna méh paratra,
 mavrih asémbat ri anak rabinya,
  téṅgéknika-sat paṅucapnika jro,
 dudva kaséran anan anjaluk vé.[72.15]

  len taṅ pilih taṇḍa anéki gusti,
 cihneki jajanya karah kaluṅnya,
 marma umémban ri taṅanya kéri,
 manék rumuṅku matékén galahnya.[72.16]

  saṅsāra tekaṅ manusup kəna trus,
 saṅké harəpnya hurip éki tan len,
 tan vruhnya ri sastra raṇāṅga yajña,
 hetunya trésna-huripiṅ dadi vaṅ. o.[72.17]

 canto 73: 
  tis-tis masa pilih ḍavuh pitu tikaṅ tan anāṅucap-ucap rinəṅvakən,
 rəp mampəh pasuraknikaṅ bala samuha gumuruh aparəṅvan iṅ laṅit,
 géndhiṅ reñjiṅ ateki mari karəṅa svaṅ atalu-talu pimna lor kidul,
 paṅhrikniṅ gaja matta ghurna mayatiṅ layu-layu hiniḍəp musuh ḍataṅ.[73.1]

  ambəkniṅ bala vīra dhira səḍəṅ amrih aharəp i jayanya riṅ musuh,
 ndatan mrém sakéjap lana ṅaṅən-aṅən ryulahanika hələm yan apsaṅa,
 len taṅ luṅha mahas ma-déva saranāṅrasuk i karah ika sikəp vataṅ,
 dhira hyaṅ-hyaṅ i maddhyaniṅ raṇa suméva ri taruṇa bhaṭāra rudraka.[73.2]

  akveh bhavanikan ana mupulakən kunapa təlas atap tinindhihan,
 jnyané-ka tva hiḍəpnya rudra sakala-tmaka riya masarira sadhaka,
 névédyanya sirah sabhūṣaṇanika hrédaya kamala nétra dhipana,
 matta-narpana sonita drava mapatra kara tala masuddhi lélupa.[73.3]

  ri vitniiṅ kula vr̥kṣa yé-napusakənya maṅadəg akaluṅ karah tutur,
 maṅka kara mateki yan rinasukanya raṅin ika lavan curik siṅi,
 minyaṅnya hiniḍəp lavanyan arəpat sinahasanika tan hana ṅavér,
 pinaṅranyeki ḍinəṇḍa dhira sinasébnya ana kadi manarjanéṅ musuh.[73.4]

  dhira vīra marambaṅan ri tələṅiṅ jaladhi rudhira bhīṣaṇa daləm,
 namvanyeki raṅin vélahnya tévəkiṅ béjah aṅamuk i maddhyaniṅ raṇa,
 kombak ri drəs iké harusnya manikəl-nikəl aṅipak-ipak səḍəṅ pasaṅ,
 kasrék riṅ gaja réṅga durgama karaṅnya mariṅi-riṅi kadga tomara.[73.5]

  len taṅ vīra suméṅka riṅ kunapa parvata aruhur atīta bhīṣaṇa,
 ṅhiṅ yan teki tinut ginégvanika muṅsir inikaranikaṅ maha giri,
 rəp yékan sumaput limutnya kutugiṅ dvaja manavəṅi tejaniṅ sasi,
 guntur rya-granikaṅ sava-dri gugah ogah i sikaranika prakampita.[73.6]

  antyanteki haləpnikaṅ raṇa sabha-dbhuta tuhu-tuhu durga maṇḍala,
 sék taṅ bhuta piśāca maglar aṅinum rah aṅigél avéra-véra dava,
 matta ṅundha céṅél manémpal amukaṅ-mukaṅ anucup usus mabhīṣaṇa,
 dudvaṅ marja kinampi-kampilaka len maṅagas-agas amansana pupu.[73.7]

  tatkāla para vīra maṅhyaṅ irikaṅ raṇa bhavana sudhīra nis-cala,
 lumra kambaṅ ura sakeṅ gagana dhupa mavaṅi saha gandha lepana,
 uṅ uṅ-kara umuṅ maṅastava anan ulu-ulu juga suṅsaṅ iṅ laṅit,
 sakvehniṅ pəjahiṅ raṇāṅgana vinursitanira mulihéṅ siva laya.[73.8]

  byatīta gati saṅ vatak ry anupa teki hanéṅakəna tan ya varṇanən,
 eñjiṅ masa pahso iraṅ paraśurāma saha bala samuha tan kuraṅ,
 mvaṅ citrāṅgadha citra séna saha kinnara gana-gana bhata rakṣasa,
 gadharvsa dhipa vīra citra ratna taksaka ana vara daitya danava.[73.9]

  saṅ ratnāṅgadha ratna séna mavuvus sucapakən i kaśaktiniṅ musuh,
 ayéy havya rahadyan sanhulun ateki tuna-tuna ri tiṅkahiṅ naya,
 antyanteki maha prabhavani musuhta sakala kadi mr̥tyu yar hiḍəp,
 tambis matya mara ṅhulun təkapi-kaṅ magadha pati maha prasira ya.[73.10]

  saṅksepanya mateki yatna juga saṅhulun apagəha riṅ maya dhika,
 lavan byubasi maṅlavan-lavan adé riya mapa karika nuṅ énaka,
 nda yaka gavéyénta havya makabét rasa-rasana marapvan andana,
 sugyan teki ya mapraṅ aṅrép-harəpan amarépakana yaki gə̄ṅ tahan.[73.11]

  nojar saṅ sura rotta teki sumahur ta sira paraśurāma garjjita,
 antyanteki vuvusta yogya bapa denta tumaha-taha śaktiniṅ musuh,
 padma byuha ṅaranya yogya gəlarənta saha bala yateka ayuvana,
 yadyan déva musuhta śīrṇa miyatanya təkap ika yan aṅlagé kita.[73.12]

  saṅ citrāṅadha citra séna kita teku bapa sinara bharaniṅ hulan,
 tiṅkah saṅ sura séna rakṣasa piśāca bhujaṅa ana daitya danava,
 len taṅ vahana gaja réṅga kuda gaddhabha rasukana yadha saṅkapan,
 rapvan tanpa patuṅyaniṅ raṇa sabha maka pagada-gada parākrama.[73.13]

  ginval taṅ kala bhéri ghūrṇita ratag sahana-ananikaṅ bala sura,
 śīghra ndandan atiṅkah arpat ikanaṅ sara gana saha bhūṣaṇa haləp,
 sampun byuhanireki durga tara padma vikasita ṅaranya dig-jatya,
 salvaniṅ raṇa bhumi vuntu hibék asta dalanika padhé-vi kavaṅan. o.[73.14]

 canto 74: 
  luṅhaṅ kala bhavisya vahu suména hyaṅ surya tan kavaran,
 sakveh saṅ prabhu éhaya-rpat atihaṅ vahva sikəp tuṅgaṅan.
 maṅkin mava katon haləpni pajégiṅ(satru)ti durga kréti, / satrva
 éta śrī naranātha mojar i siraṅ mantrya dhikoṅ hiṅgita.[74.1]

   é. rakryan mapatih lihat mara kété géniṅ musuh kādbhuta,
 salvaniṅ raṇa bhumi tapva hibékan sarsék ndatan pakihan,
 lavan ndi ṅgvan ikaṅ pravīra sura gandharva-psara nindita,
 syuhanyeki huvas tiniṅkah hibékaṅ durga paran tolihén.[74.2]

  sojar śrī naranātha siṅgih ikin ojarta maha durgana,
 padma byuha ṅaranya yeki vəkasiṅ durga-hya mevəh téman,
 hoayé-kaṅ kadi méru parvata rəməṅ klabniṅ dvajāṅkén hima,
 koṅgva saṅ sura citra séna dala pūrva kveh balanya pupul.[74.3]

  muṅgviṅ dakṣiṇa ratna séna savatəknya-dhém təlas saṅgraha,
 himpər sāgara mombakan gaja rathanya lumba-lumba dulur,
 umréṅ uṅnya masiṅha nada gumuruh ryak tulya sampun pasaṅ,
 diptaṅ tomara kadganiṅ bala miṅis lvir praṅ-praṅ atyadbhuta.[74.4]

  saṅ citrāṅgadha kilyan arpat asikəp lvir siṅha muṅgviṅ alas,
 durga-péki rənəb sukət mara təkapniṅ krép nikéṅ sañjata,
 bhrastaṅ śatru katéki denya dinémaknya pan səḍəṅnya lapa,
 lvir burvanya maraṅ susuh raga-ragan yan tan prayatnéṅ ulah.[74.5]

  honyé-aṅ dhadét andhakara təpi lor lvir varṣa saṅkeṅ adoh,
 goṅ kéndhaṅnya baṅun gərəh masahuran ghor gég karuṅgiṅ laṅit,
 kadganyeki kilat paḍanya lumarap tan pa-ntara ṅdé takut,
 bananya-dbhuta bajra tulya taka ya nambér céṅélniṅ musuh.[74.6]

  tapvan ləṅkép atiṅkah akrama dinum-dum deśa tapvan vihaṅ,
 hérsanyādi surakṣa rakṣasa lavan daitya duduṅ danava,
 yaksa avaṅ ana bhuta naga tinitah daṇḍanya dhirgga kréti,
 kapva-dhém sajarunya moṇḍuh apupal mattāṅhruk agya praṅa.[74.7]

  ṅkāneṅ kasara rama bharggava sré-ka-granya muṅgviṅ təṅah,
 honyé-kaṅ kadi méru parvata sinaṅliṅ dipta mabhra sinaṅ,
 deniṅ bhūṣaṇa ratna bhavana lasan séṅniṅ dhadhap ta ulap,
 koṅgvan saṅ sura raja citra ratha rapvan sah mara ṅimbaṅi.[74.8]

  saṅksepanya matéka yatna juga saṅ śrī bhumi nātha praṅa,
 lavan byuha mapeki tapva gəlarən ayva kabét hop gəlis,
 udah yan catra yan arddha candra pilihanta siṅ samāṅyogyana,
 rapvan śīghra matiṅka-tiṅkah vatak rajanya séna dhika. o.[74.9]

 canto 75: 
  nojar śrī batha lagya nahuri haturi saṅ nītiman vura mantrī,
 bakryan ṅhiṅ sadhya nir-bhana yatika gəlarən byahaniṅ maṅlaana,
 sakvehniṅ séna-sénya-dbguta yat vaṅanén sthula rupāṅgakara,
 ndan yan sampūrṇa shya-taṅan asuku milih siṅ vənaṅ yo-ttamāṅga.[75.1]

  lavan samanta raja-dbhuta tuduhana toṅgvanya siṅ sara pétan,
 yāṅkén dvara pagəh kādbhuta tutupana riṅ peka yodha harəpnya,
 rapvan tuṅgal pagəhniṅ hati huvus atasak tikénaniṅ dhira maṅgəh,
 an ṅvaṅ muṅgvé-taṅahniṅ hrédaya kavala yāṅkén maha prabha saddha.[75.2]

  nojar śrī bhumi nātha krama saṅ hinujaran vruh maha prajñā ri-ṅdé,
 śīghra dan-dan tiniṅkah sahana-ananikan graja samantha mantrī,
 saṅkəp sampun təkeṅ syandana turaga dinanan paḍa tiṅkah arpat,
 goṅ kéndhaṅ bhéri ginval murava saha kalāṅkéni śabdanya usvaṅ.[75.3]

  sampun taṅ byuha sampūrṇa sahana umadhaṅ kapva dum deśa mahya,
 lagya néṅga təgal nandaka shavana dhédhép lvir téduhniṅ samudra,
 vijyut prajvalité-ṅambara tala kumédhép dhuma yoninya kégu,
 ghér kumvaṅ śabda ghurnaṅ amah-amah (arasuk asurak lvir patərniṅ bahitra.[75.4]

  sampun kapvāṅrəgəp sañjata sananikaṅ peka yodhāṅkas-aṅkas,
 tandva tindhak tumandaṅ mapəgakən i pamukaniṅ maha sura séna,
 śīghra taṅkép mara praṅ séhéṅ apagut atambéh silih raṅki mapraṅ,
 gut-gutén tar ana vyat vijah anuju anāṅduk tayéṅ bhindhi vala.[75.5]

  vira praṅ vīra maṅduk ana mati sinuduk riṅ tuhuk taṅ kəna trus,
 kéndhit kaṅék sinundhuṅ kahala pinulihan kédékan tau vriṅ ratnya,
 kontal kontit kabuṅcaṅ uara mati tinékék rakṣasa lvaṅ paḍa lvaṅ,
 puṅgél paṅgél céṅélnya ana kəna sinavat riṅ maha kandha tiksna.[75.6]

  len tekaṅ gara suréṅ ratha maratha masa sarathinya-ti sara,
 krura ménthaṅ laras maṅhudani sara varāṅde layakniṅ bala vrég,
 dhiraṅ gandharva vidyadhara bala mapulih kothi laksa-dbhuta-dhém,
 himpər guntur sakeṅ adri sikara gusuruh vahananya ṅgaluntaṅ. o.[75.7]

  canto 76: 
  ramya prank aparək arukék silih grék amulih-mulihi pinuliha,
 muṅgviṅ ratha maratha-rathan vatək makuda saṅghya ta makuda-kudan,
 vidyadhara maliman aṅundha tomara paḍa dhika bala mapagut,
 kvehnyaṅ pəjah atisaya kothi laksa gaja réṅga turaga marémék.[76.1]

  lvir sapta bhuvana sadhéṅ agni dagdha sakala praṅ atugar asélur,
 kombak jaladhi masalikan prakampa kumətər kṣititala gumivaṅ,
 dhyam taṅ bhuvana kapiliṅén takapni papupuhnikaṅ amara bala,
 sarsék makin asusun matambah aṅlvaṅi ana ṅuluyi gaja pati.[76.2]

  samantara bala kala sévu laksa oéjah atri gumuruh alayu,
 ginrék sinélék inidukiṅ gaja sva ratha kothi sagala sumahab,
 vuntviṅ gagana takapi sayakanya lumépas kakiricik akilat,
 len taṅ musala vésika bajra cakra kadi varṣa makicihan atip.[76.3]

  san śrī magadha pati ané rikaṅ dvirada matta saha bala sasa,
 brahma-stra ya pinasaṅ iré gada-dbhuta saha radhana saha vidhi,
 tambar surub aṅarab-arab ané taṅan ireki pinutér aṅépér,
 tandvaṅ géséṅi musuh asiṅ masa kahala bap magaja ratha géséṅ.[76.4]

  vidyadhara gagana kagéman svri malayu mavédi giri-girih,
 abyaran alulunan anéka rasasa piśāca bhujaga mahunu,
 maṅkin balanira suméhab ana-nduk anuduk ana vijah anuhuk,
 len taṅ sara vara nisité-nyatnya lumépas parəṅ arunyu-runyu.[76.5]

  hetunya ṅamara bala puh luyuk pəjah anéka ana kəna sisip,
 len taṅ kudanika kataran vatək makuda cis curi raṇa malayu,
 nora pulih arés i kéśaktiniṅ musuh asiṅ ya mapulih anasa,
 luṅha mrih anusup anikəl galahnya kari len palaga ana curik.[76.6]

  ranāṅgadha sala bala kothi laksa saha vahananira mapulih,
 dhira tara mapaṅ i pamuk niraṅ magadha raja kdi pasu pati,
 sambartaka pamadhén iré-rikaṅ sakala pavaka səḍəṅ umurub,
 bar rép səḍəṅ apahidéṅan sireki paḍa dhira musala gnéga.[76.7]

  ratnāṅgadha pinalu vicitra nénda tuhu dhira marurék aparək,
 é saṅ magadha pati lihat mateki ri taṅan-ku musala nisita,
 yeka muburakəna hurip-nu yeki tariman hara ya paha-lavén,
 vah ghraṅ mahaduk inakisiṅ gada-dbhuta tikəl ri təṅah apatélu.[76.8]

  saṅ śrī magadha pati tumindhi maṅkin aparək vési gada pinutér,
 ratnāṅgadha kapari-bhavan lumiṅsir aṅunus kr̥tala pinatitis,
 sə̄ṅérnya sinavat i hiriṅ gada-dbhuta luput sinapu sinahasa,
 yekan kahala gajah ikan pəgat tulaléyanya kahava kahabét.[76.9]

  tadaṅnya maṅamuk aṅusir manémbur anuruṅ rudhira ya sumirat,
 ratnāṅgadha maṅadəg i réṅganiṅ dvirada saha kratala ri taṅan,
 krodha ṅivud irika narendra yar kaputuṅan kasaləsək aparək,
 tandva nujah i jaja narendra śīghra rudhira drəs i jaja mélébék.[76.10]

   yatna nadəg irika narendra mamrih atahən kadi liman avéra,
 vidyadhara pinalu rémak siréhnya mukuṭanya sumirat arémuk,
 saṅ śrī magadha katanéhan sireki sna riṅ dvirada paḍa pəjah,
 hvaṅ vahananira ya pəjah silih tujah anéki paḍa mapulihan. o.[76.11]

  canto 77: 
  sampun pəjah nérpati kalih anéka tāṅlvaṅ,
 maṅkin tikaṅ bala paḍa mrih araṅkit apraṅ,
 yar ton pəjah tuha nikéṅ raṇa bhumi madhya,
 hetuaya tan hana védiṅ pati tan tinaha.[77.1]

  saṅ ratna séna lumiyat ri kakanya cūrṇa,
 krédha ṅatag bala sakothi parəṅ tumandaṅ,
 mundhondha témara masa ana riṅ dvipāṅga,
 lvir andhakara sumaput kutugiṅ dvaja krép.[77.2]

  tandva musuh yata vinuknya rébah bubak sél,
 lvir vah gunuṅ lumuruk adbhuta maṅkin adrəs,
 vankénya tuṅgaṅan anéka rathanya śīrṇa,
 vaṅkenikaṅ pəjah atémbéh atip ya kasrék.[77.3]

  len taṅ kuda ndémakamandhém avanti-vanti,
 kandha rva tiksna ginégénya vidagdha mapraṅ,
 vadva vatək ratu bibak gumivaṅ katandhuṅ,
 gémpuṅ sayojana kagimpuṅ iké təpinya.[77.4]

  krépniṅ liman ya tinujunya bubar minéhan,
 saṅ ratna séna kumucup maparək tumindhi,
 lavan balanya ri harəp yata paṅhadhanya,
 srya-nagga nātha kadunuṅ paraniṅ tumampil.[77.5]

  maṅsa haneṅ ratha narendra lavan balanya,
 yatna ṅayat laras irar matisaya kasnya,
 mévi-vu taṅ hru lumépas ya sahéndikanya,
 sampartavarsa ya dulurnya parəṅ tumampuh.[77.6]

  pro-dbhuta taṅ gélap anambar aṅéka deśa,
 megha taghora sumaput mətu saṅkariṅ hru,
 nvaṅ cakra punja masusun vinaliṅnya śakti,
 bhraṣṭa musuh pəjah anéka vatak aura lvaṅ.[77.7]

  daityādi rakṣasa pəjah vulaṅun kagéman,
 tan vruh patuṅgalani rovaṅ ika-dbhuta praṅ,
 bhch mah musuh ta kariko liṅ ika téka mraṅ,
 vétniṅ pətəṅ ḍəḍət i madhyanikaṅ raṇāṅga.[77.8]

  kavran sudhīra matakis sura ratna séna,
 sayva-ti ghora hinasésa niréṅ samādhi,
 tap ghér nijil taṅ anila-débhuta sa-prahara,
 bar rép nda śīghra malilaṅ raṇa bhumi madhya.[77.9]

  yekan paḍa tisaya śakti maha prabhava,
 sampun prayatna aji vinlég ikaṅ ratha drés,
 vidyadhara ṅédog aṅundha ri témaranya,
 paksa nduka nr̥pati yar pinégat niréṅ hru.[77.10]

  krodha ṅalap lipuṅ ika mlégi vahananya,
 tandaṅnya māṅduk i narendra luput linésan,
 dhira su-sarathi marək umabét kudanya,
 ndah śīghra sakṣaṇa sumiṅgah apan sidagdha.[77.11]

  nankin sarosa sura rotta malap gadanya,
 asthinya yé-muliṅakənya marək tumandaṅ,
 gundhuk narendra punupuhnya luput binajra,
 tamdva ṅayat laras ira matitis gulunya.[77.12]

   é. ratna séna liyat iki panah-ku dibya,
 vidyadhara-ataka ṅaranya maha prabhava,
 yatna kamuṅ sura liyat ya ri mārganāṅku
 ndak ton pajah-mu hara koṅ sura denikaṅ hru.[77.13]

  śīghran ləpasnya kumucup kadi mr̥tyu jihva,
 téṅgéknikaṅ sura pəgat katuluy gadanya,
 ndatan pas-sara pajah avri tikaṅ bala vrég,
 mvaṅ vahananya ya linudnira riṅ vara-stra.[77.14]

  tandaṅ nirāṅləpasi capala sura malvaṅ,
 mévi-su kinmara pəjah bala daitya saṅghya,
 sampun larut layu-layunya rébah katiṅgal,
 nora pulih saṅ inusir malayu padhaaṅlih. o.[77.15]

 canto 78: 
  saṅ citrāṅgadha dhira air-bhaya masa yatna ṅgéga sañjata,
 muṅgviṅ réṅganikaṅ dvipāṅga maruhur mabhra ṅrasuk bhūṣaṇa,
 kothyaṅ-kothi balanyan atri gumuruh maitra ṅuvuh katara,
 guntur taṅ himavan prakampa kumətər lyab vé aikaṅ sāgara.[78.1]

  śīghra praṅ marurék masuṅgut i harəp maṇḍəg tikaṅ praṅ layu,
 saṅ citrāṅgadha yo mayat laras ira sampunya pūrṇa vélu,
 sék balanya riṅ antarala kumisik cap céb tibanya néṅé,
 hetunya vrég ikaṅ musuh katalayah kaṅgék vatək éhaya.[78.2]

   srya-vaṅga dhipa tar vru yan sinusunan karya-njəlag kesisan,
 maṅkin sinrég hinambulan kinucupan dhira ṅadəg riṅ ratha,
 vruh (saṅ) citrāṅgadha bana śakti ginégénya mrih maménthaṅ laras,
 matya-céb pyah iraṅ narādhipati tan liṅgar tujunya ṅéné.[78.3]

  ṅkāneṅ syandana ratna saṅghya katibāṅléndha naraéndra pəjah,
 vastra mlés təkapiṅ rah adbhuta hilinya mvas təkeṅ bhūṣaṇa,
 śīrṇaṅ ratna kaluṅ-kaluṅnira təkapniṅ hru umuṅgviṅ jaja,
 satya sarathi hantu len kuda lavan vadva dhika kveh pəjah. o.[78.4]

  canto 79: 
  tandaṅ srya-vani nātha mapagakən i pamuk citrāṅgadha sira,
 lavan vadva dulur sahya makarah akaluṅ dudvaṅ sipi-sipiṅ,
 makus taṅ vīra muṅgviṅ kuda yaṅ kinuduran kapvaṅ ana védi,
 len taṅ muṅgviṅ gaja syandana musala gada kodaṇḍa pinéniṅ.[79.1]

  yaksa mvaṅ kinnara lvaṅ kahala tinəḍunan kagyat silih hidék,
 len taṅ gandharva muṅgviṅ sakatha sama-sama ménthaṅ dhanuh adan,
 hrunya taptar giṇeṅ tvas vinuk hinubat-habit riṅ daṇḍa sinuruṅ,
 abyuran kéndhit alvaṅ ana mati tinujabniṅ kunjara masa.[79.2]

  vinlég taṅ kunjara glis narapati lumurug lvir guntur aṅalah,
 ṅgvan saṅ citrāṅgadha-pan kadi gəgər hinusirniṅ peka malayu,
 yatna ménhaṅ larasnya ṅucupi sara vara-stra néka lumépas,
 tampuhnya drəs umuṅ riṅ gagana malad-alad naga kréti sara.[79.3]

  pro-dbhutaṅ taksya dibya-stra ya mətu ri taṅan srya-vanti luvépas,
 rəp bhraṣṭaṅ bala dhaṅstra ana pəgat anana rampuṅ mapatiga,
 krodha citrāṅgadha ṅimbhi sara nisita krép lvir laru-larun,
 kabvaṅ nda gagané-ka myati tinakis iréṅ sinrugra sinavat.[79.4]

  midər taṅ cakra himpər śaśadhara ri taṅan srya-vanti pinutér,
 mdatan vyartan ləpasnyan pinati pinatitis citraṅgadha sinép,
 tandva rampuṅ dhanuhnyan luluyi gulu pəgat rah rédra kumucur,
 lavan dantinya sampun pəjah hinapa karih riṅ bajra tumaném.[79.5]

  tandva-lah taṅ vatək rama parasu kapugut lvir héntya kahili,
 tandaṅ saṅ cétra séna pulih amava laras muṅgviṅ ratha mani,
 mandég len vīra séna-dbhuta makikiricik dhanvanya maluṅgid,
 tan péndah paravvata-van səḍəṅ atunu murub mabhra layu-layu.[79.6]

  śīghra ménthaṅ dhanuh srya-psara pati lumépas taṅ mārgana sésék,
 maṅgəh srya-vanti nātha kinurucuk hinirup deniṅ sura bala,
 tan pantyaṅ bajra saṅke taṅan ira madulur cakra nda lumapas,
 rampal rampuṅ céṅélnyaṅ sura bala tinétah madhég mamulihi.[79.7]

  təkvan saṅ ratna séna ṅabéti kuda niran gumrit ratha nira,
 hetunyaṅ mr̥tyu dhaṅstra-dbhuta pamanah iré-saṅ śrī narapati,
 ndatan vyarta ṅéné prana nr̥pati katiba riṅ réṅga gumiliṅ,
 matta ṅhruk taṅ gaja nindita ana pinanah kumbanya tinujah. o.[79.8]

 canto 80: 
  anantara pəjah narendra tumibaṅ riris kadi diné patərnya makətər,
 bhaṭāra savita kucém kalamukan baṅun mavəlasé-pəjah kasih harəp,
 umuṅ r̥ṣi généṅ ruhur maṅabhivada saṅ pəjah i madhyaniṅ pabharatan,
 səkara jənu samamburat mavaṅi dhupa kasturi miṅgiṅ pamusita nira.[80.1]

  samantara tikaṅ praṅ adbhuta layu vatak ry anupa kéndhit alvaṅ anana,
 karah kaluṅ ané katiṅgaln ika vataṅ papan atip tatan khuniṅa,
 masa nr̥pati siṅhala-dbhuta maṅuṇḍa kosta kadi siṅha rédra magalak,
 lavan bala sakothi laksa parəṅ aṅ-démak musuh asiṅ tumandaṅ hinidék.[80.2]

  ratna tisaya madrəs aṅ-kuda mano-java-dbhuta lakunya bayu sakala,
 yateka mamusuh bala sura pəjah kacakra taya riṅ drésiṅ ratha masa,
 anan sinéséb iṅ gaja jinahitakən éṅ musala bindhi vala suligi,
 nara-psara luyuk davut pravara citra séa juga tan tumut kapalayu.[80.3]

  sudhīra maṅadəg siréṅ ratha ri pavrégiṅ bala dhanuh niré-nayatakən,
 pracaṇḍa vara banjana ṅaranya ṅastra lumépas saké taṅan ira,
 mijil taṅ anila-gni riṅ gagana taṅ géséṅi śatru bhasma matunu,
 su-dhipta badhava gni talya səḍəṅ iṅ maha pralayabhīṣaṇa ṅabar-abar.[80.4]

  prayatna aji siṅhala mutérakən gada tisaya śakti madrəs i taṅan,
 jala radhana yoga saṅhita varastra yeka pinasaṅ nira-dbhuta dahat,
 nda śīghra umili taṅ adbhuta di sāgara ṅavaṅ-svaṅ saké taṅan ira,
 nda sakṣaṇa padhém taṅ agni malilaṅ tikaṅ pabharatan mava praṅ apagut.[80.5]

   tumandaṅ aṅunus kr̥tala sura citra séna sahasé-narendra manujah,
 namiṅ-rva ana piṅ tiga linuputan vidagdha aji tan vavaṅ sira malés,
 kacidra ya dhinéṅdha riṅ gada lumumpat iṅ gagana kagyat amrih alayu,
 rathanya mani cūrṇa dhuli təmahana sarathi pəjah lavan kuda rémuk.[80.6]

  masa pravara citra séna ana riṅ nabhastala téka mrih anduk aṅusi ,
 miyat nr̥pati méndha manduk irikaṅ gada-dbhuta ṅéné daṇḍanya katiba,
 suémṅka rudhiranya madrəs anélés pata-bhra sumirét mareṅ muka sabaṅ,
 savanya magilaṅ-gilaṅ ri təṅahiṅ raṇāṅgana sabhūṣaṇanya dumilah.[80.7]

  ndataṅva sura raja citra ratha sahya riṅ sakatha ratna madrəs umasa,
 pravīra satha kothi laksa vara daitya danava bhujaga bhuta maṅiriṅ,
 sur-rakṣasa su-rakṣa sura-sura rotta saṅghyat akarah-karahnya kumisik,
 dvajanya umabét baṅun jalandha ghér gərəhnya gubar andhikara sumaput.[80.8]

  tumandaṅ apagut bala nr̥pati siṅhala lvaṅ apa tar surud rinabhasa,
 nara dhipa makin tumindhih amupuh siréṅ gada-gada-ti ghora maṅivuṅ,
 bala sura bibék katundhuṅ alayu musi ri kahanan sura-psara pati,
 anan kadi sila-dri maṅgəh inusinikaṅ gana matimbun iṅ drésiṅ aṅin. o.[80.9]

 canto 81: 
  gandharva pati siraṅ citra ratha maméntaṅ dhanuh ati śakti,
 sarvva yudha kumucup sayakanira divya-stra nisita turna,
 saṅ śrī narapati kévran tinuju siréṅ mr̥tyu sakala tiksna,
 trus pyah nr̥pati kénéṅ mārgana katiba riṅ sakatha luméndhéṅ.[81.1]

  tandaṅ nr̥pati kaliṅga dhipa lumurug tan hana ya tinaṅgél,
 mundhondha musala muṅgviṅ ratha kanaka bhra mepuhi kasiṅhan, 
 len taṅ vatək akuda dhém bala ana muṅgviṅ gaja pati maṅsa,
 sahyua ruhu-ruhunan moliha musuh aṅhiṅ punagi nikéṅ tvas.[81.2]

  bhrésthaṅ musuh hinavurnyé-nirup i təṅahniṅ raṇa bhavana hya,
 konta musala tuhuk bajra ya pinaniniṅ bala sédhaṅ apraṅ,
 krodha ṅamuk anuja hriṅ karatala manduk ana ya mapatém,
 len taṅ pəjah hinidékniṅ gaja atumaṅ taṅ bala paḍa malvaṅ.[81.3]

  gandharva pati manambut gada vési muṣṭinya kanaka tipta,
 saṅ śrī nr̥pati kaliṅga dhipa dinunuṅnyaṅ raṇa paḍa maṅsa,
 tandva magut amupuh lvir galap ataruṅ riṅ gagana guméntér,
 ghraṅ thar ana panakisniṅ gada mətu bahnya latu-latu lumra.[81.4]

  tapvan ana kasilib saṅ rva səḍəṅ avu mapraṅ apalu tar lvaṅ,
  kapva mrih arébutaṅ svarga silih usi dhira paḍa vidagdha,
 déva-rsi gana umuṅ riṅ gagana siraṅ nārada maka mukya,
 mahya umun asurak ghurna paḍa maṅadva/kupik atri. / késa[81.5]

  kapva réja paḍa midər sakathanira drəs ana kadi putéran,
 manduk narapati riṅ kosta capala kabvaṅ tinakis hinaṅgul,
 yakan kahala dhinéndhéṅ gada vinalés sigréṅ hinivud aṅlih,
 bhraṣṭaṅ ratha kataluy śrī nr̥pati pəjah mvaṅ bala paḍa kaprém. o.[81.6]

 canto 82: 
  mankin dur-bala tékanaṅ bala kavés kabvaṅ vatək éhaya,
 yar ton durgamaniṅ təgal pabharatan schniṅ kadga yomaya.
 mvaṅ lvaniṅ rudhira-rnava drəs ahurus mvaṅ préta séla ruhur,
 abyuran lumébu manabraṅi amirṅkal gunuṅ kénapa[82.1]

  gandharva dhipa dhira maṅkin aṅamuk yar ton luyukniṅ musuh,
 yaksa mvaṅ bala déva saṅghya sumahab kapvāṅrəgəp sañjata,
 ryu-ṅgvan śrī nrépa karta vīrya dinunuṅ gandharva séna dhika,
 maṅkin madrəs iké lakunya kumucup bananya tanpa-ntara.[82.2]

  dhira srya-rjuna garjjitan lumiyat iṅ śatru dhika mah gunuṅ,
 molah taṅ dvaja rukma kumlab aṅutus rajanya viro-ttama,
 rakryan saṅ napatih siré-harəp adan muṅgviṅ haja mindita,
 tiṅkahniṅ raṇa yajña sastra ginəlar sampūrṇa śīghra masa.[82.3]

  grit grit grit dvaniniṅ ratha drəs umasa samanta yodha prabhu,
 len tekaṅ ana riṅ dvipé-narak-araniṅ pék mahya surak,
 bhéri svaṅ gubar aprati-dvani dhinédha sraṅ svaranya tugur,
 agrak taṅ bhuvana-ndha kondha kumətər guntur tikaṅ parvata.[82.4]

  maṇḍəg taṅ bala yodha maṅga apagut māṅsa tikaṅ praṅ layu,
 tandaṅ saṅ mapatih cumundhuk i siraṅ géndharvua séna dhika,
 krépniṅ syandana len gaja sva ya vinuk sarsék dhinandhéṅ gada,
 gandharva dhipa len bala dhika pəjah mavréṅ vatək bharggava.[82.5]

  samanta prabhu vīra maṅkn asusun sarsék tamindhih marək,
 hrunya-tap kadi megha saṅghya lumépas brahma-ndha kandhét pəpət,
 mambək taṅ rudhira-rnava ṅébék apan kvehniṅ pəjah kératan,
 hetunyaṅ bala yodha ramya cacaban riṅ rah maṅuṅsir hurip. o.[82.6]

  canto 83: 
  grit kumvaṅ syandana sriya-rjuna lumurug inadyata madrəs lakunya,
 sakvehniṅ raja samamta kumucup i harəp lagya méntaṅ larasnya,
 śīghra sundhuk sira rama parasu parniṅ sarvva divya-stra tiksna,
 himpər krépniṅ hudan sayakanika tumiba tan hana vyat kabuncaṅ.[83.1]

  dhiré-ka-mbék niraṅ bharggava mihti sayabniṅ musuh raja saṅghya,
 maṅkin ahya jəlag lvir tuhina giri tinubniṅ ghana kandhél akrép,
 sak tekaṅ byuha padma-sta dalanika kuvus bhraṣṭa daṇḍanya rampuṅ,
  ndan aṅhin késaranya aṅgəgər asəmu pucakniṅ guniṅ kancana bhra.[83.2]

  lavan sakveh vatak éhaya kula umarəp raja samanta mantrī,
 hispér déva-rsi saṅghya jaya-jaya maṅsir vada bhaktya-pa kara,
 bhananya krép tumampuh ri sira kadi səkara mrak huvus gandha lépa,
 uṅ uṅnya siṅha nada-dbhuta kaharan aṅucarana mantra mala.[83.3]

   krodhé-ka-mbék niraṅ rama parasu maṅayat laṅkap styanta bhinna,
 naracanyeki saṅhara tumihaṅ hinadi-stana jiva-nta riṅ rat,
 nda yékan śīghra sampun kr̥ta vara lumépas mr̥tyu tulyanya madrəs,
 matus taṅ raja samanta ya pəjah anana dvas tikaṅ vahananya.[83.4]

  lāvan rakryan sumantri sira pəjah i harəp śrī maha bhumi natha,
 mādəg taṅ krédha muṅgviṅ hatinira kumutug jvalitekiṅ kaḍiran,
 tan péndah sapta suryé-ṅudaya giri sira hyun sumaṅhara kaṅ rat,
 dīptekaṅ bhūṣaṇa bhra mukuṭakiraṇa saṅnyaṅ bhuvah pada lumra.[83.5]

  yekan tandaṅ narārya-rjuna mucap i siraṅ rama hé yatna-yatna,
 ndah mah sarvva-stra saṅkīrṇa ṅaran iki liyat bharggavé-mārganāṅku,
 tandva tampuhnya sə̄k taṅ gagana pinapag iṅ bayu saṅhara madrəs,
 kédér kabvaṅ mareṅ sāgara anan anibéṅ mina lémbvara cūrṇa.[83.6]

  umvab taṅ sagarāṅde bhramita sahananiṅ sindu saṅhara mopék,
 kabvaṅ kombul karanya-dbhuta ana kadavut kaknya len baṅkahénya,
 lindhu taṅ bhumi katrag kahava ri səḍəṅiṅ yuddha madvan kaśaktin,
 usna svarga péga rvirnya mahas alulunan saṅ vatək déva saṅghya.[83.7]

  tapsan mampəh tikaṅ bana lumépas adhulur bajra konta-ti sara,
 car car ca car sdatan pamyati juga ri siraṅ rama sakvehnya bhasma,
 nimpér timpuhnikaṅ varṣa riṅ upala giri-ndra drəs avah guméntér,
 bhrasthekiṅ bajra saṅkīrṇa sahana tumiba ryāṅga saṅ jémadha gni.[83.8]

  rug bhraṣṭaṅ déva saṅghyan kahava təkap ikaṅ bana makrép tumampuh,
 yaksa mvaṅ rakṣasa-dhém paḍa pəjah ananaṅ bhuta tan lvir avaknya,
 len téṅ gandharva vidyadhara kadi tinumaṅ taṅ pəjah shé matiṇḍih,
 len taṅ muṅgviṅ gajanya ratha rémuk atəmah duli sanucūrṇa bhasma.[83.9]

  kvéb taṅ luṅha ṅuṅsi svarga makukud alayu katrésan tan vriṅ ratnya,
 kagrət ginlis tinutan panah hinusak-ssik ayuh tikaṅ svarga cūrṇa,
 vuntuṅ akasa kīrṇaṅ sava maka télébuk lvir hudan vaṅke agréh,
 yekan kévran siraṅ rama parasu lumihat śakti saṅ karta vīrya. o.[83.10]

  canto 84: 
  hetunyan timira-adhakara pamalés śrī pama nir saṅśaya,
 len tékan hala punja saṅhita ṅaranya-néka sampun lapas,
 rəp śīghraṅ pətəṅ anjana calasa maṅde vibhramekiṅ jagat,
 lavan tampuh ikaṅ vara-stra tumiba drəs lvir hudan sayaka.[84.1]

  yatna srya-rjuna yoga sandhi kinéna-kén riṅ dhanuhnyé-nayat,
 hrunyaṅ dva dasa surya saṅghya madulur mvaṅ bayu bajra-dbhuta,
 ghér bhar bhér malilaṅ tikaṅ bhuvana rug bhraṣṭaṅ témpo parvata,
 dvasta-kaṅ halabajra śīrṇa təkapiṅ drésniṅ maha banjana.[84.2]

  maṅkin krédha sira tri vikrama maha mūrtyāṅjəlag sobhita,
 himpər parvata néru śr̥ṅga dumilah taṅ bhava nalāṅkr̥ta,
 parpatniṅ bhuvana-ndha pūrṇa kumaluṅ taṅ megha raktéṅ jaja,
 sévyāṅasta maha prabhava ya lumuṅ kapvāṅrəgəp sañjata.[84.3]

  balla mvaṅ musala trisula bhara coli bajra cakra yudha,
 sumyuknya-rddha parəṅ tumampuh irika krak srya-rjuna ṅadvakən,
 ayéy bharggava dustha mah lihat iké śakti-ṅku tan pépama,
 bhraṣṭa syuh niyatanya cūrṇita təkapniṅ sarvva dhanva-dbhuta.[84.4]

  yékāṅdagdha manah niraṅ prasu rama tyanta riṅ adbhuta,
 rəp rudra radhanaṅ samādhi rinəgəp kémpén minuṣṭiṅ hiḍəp,
 pér rat rok sumapaut bhaṭāra maka rūpa sthula ghora kréti,
 vunvaṅ andha huvus mamindha ri sirekiṅ sarvva tato-dhréta.[84.5]

  vr̥ddhaṅ déha maha-ti ghora hibékan taṅ dik vidik maṇḍala,
 nivréttyādi huvus kakusa mahiṅan santyanta vvtniṅ ruhar,
 panca-sya-dbhuta piṅga késa dumilah taṅ tyaksa saryo-pana,
 pro-dbhutaṅ dasa astha yeka yéka huméga kondaṇḍa-daṇḍa kréti.[84.6]

  dhira srya-rjuna maṅkin ujvala sira-nton śakti saṅ bharggava,
 brahmo-tpati ṅaraṅaṅ astra lumépas bhor bhar sumunviṅ laṅit,
 tampuhnya-dbhuta riṅ sva deśahanira himpər kostubhalaṅ kr̥ta,
 maṅkin sobhita jamadha gni təkapiṅ brahma-stra téjo maya.[84.7]

  saṅhara dhvani siṅha nadanira ghurna sapta bhumya maya,
 é koṅ kasmala karta vīrya lihat ikiṅ bharggava nindita,
 ndak ton teki pəjah rika yuh bhara ko rajanya raja dhika,
 ləṅkap-kvi-ki ya mārga mun muliha riṅ yama-ndha yékin vulat.[84.8]

  sampurneki dhanuhnira paha vélu bananya tiksno-ttama,
 tatvanyeki siyuṅ bhaṭāra parama nandan səḍəṅ garvvia,
 ykan siddhi sara təmah parasu tiksna granya méṅis miṅié,
 yeka mugraha saṅ hyaṅ īśvara dulurniṅ kundhala mvaṅ kurug.[84.9]

   ndatandvé-k ləpasnya śīghra kumucup lvir mr̥tyu sākṣāt murub,
 tampuhanyeki ri saṅ varéndra tumaném taṅ hru tumuṅgviṅ jaja,
 ndatan vyartha pəjah sireki gumuliṅ riṅ réṅga ratno-jvala,
 rəp śīghran sumaput sva rupanira himpər kama murittya-tmaka.[84.10]

  mabhraṅ ratna kaluṅ-kaluṅnira təkapniṅ rah baṅun rantaga,
 mlés taṅ véstra kasiṅsətan rudhira śīrṇaṅ éma gatra drava,
 len taṅ nopura bau rakṣaka kaluṅ susauh lavan pataka,
 avnés taṅ muka gatra dipta ta sumunviṅurna muṅgviṅ rai. o.[84.11]

 canto 85: 
  ri pəjah iraṅ narendra ana teja katon asinaṅ,
 saha səkar arja riṅ gagana mér aṅépés sumahur,
 maréṅgi tétégnikaṅ bhuvana teki baṅun kalaran,
 lumiyat i saṅ pəjah yva magulaṅ-gulaṅ iṅ palagan.[85.1]

  sahaja sirém hyaṅ arka kadi mavlas i saṅ nr̥pati,
 jaladha sasiṅjaṅ arja ya sacavéli tékāṅrurubi,
 tinaṅisan iṅ gərəh jarumaniṅ rərəb aṅluh atis,
 hiriti pasamba-sambati patərnya baṅun séségén.[85.2]

  avicaritan mateki gati saṅ pəjah iṅ palagan,
 tucapa tikaṅ vatək ry anupa mévi-vu laksa pəjah,
 hana mara sésaniṅ mati maṅusir alas manusup,
 parəṅ alayu paḍa mrih i hurupnya lali matuhan.[85.3]

  hana manikəl vataṅnya palaganya tiniṅgalakən,
 hana manukup karah kaluṅ ahambuluṅan masusun,
 ravisi raṅinya yeka iinarutnya sinumpétakən,
 sakari vədinya tutén ika hetunika susupan.[85.4]

  hana lutusiṅ gəgər tutuganiṅ giri durga mavan,
 avan ikanaṅ bala mrih alayu maṅusir nagara,
 ḍatəṅ avarah-varah ri kahilaṅnira saṅ lumurug,
 ri pəjah iraṅ para prabhu təlas karuhun nr̥pati.[85.5]

  kadi siniram tikaṅ ry anupa rajya kagéman arés,
 makin avuvuh tikaṅ vvaṅ avarah ri hilaṅ nr̥pati,
 katəka-téka daləm puri katundha-tundha taṅ ujar,
 sahaja ginopita-ki pinahavasakən pinépér. o.[85.6]

  canto 86: 
  ndan saṅ śrī parameśvari manému suṅkava manahén i sokaniṅ hati,
 ṅuni rakva təvək narendra laris aṅlurug irika ya tambéyiṅ rimaṅ,
 taṅ tuṅgal rva nimittaniṅ turida saṅśaya manuluyi tiksnaniṅ hati,
 sih lavan kətəriṅ tvas andhuni téli-talin ira ri narendra tan vaneh.[86.1]

  marāṅrés hatiniṅ marək-marək arés yva ri sira kadi kanya suṅsuta,
 sāsiṅ kasih ireki tapva kasalah mari pinakaalilyaniṅ hati,
 lavan padapa sumpiṅ arja rinujit-rujit ira pamavan panas hati,
 vyartha puṣpa ané kisapvanira mogha kahava téka saṅkaniṅ purik.[86.2]

   lavan hyasnira teki tan hinuniṅa kusuti gəluṅ iran mareṅ mukha,
 nir don taṅ vaṅinin pupur tinidha pucsa ri pipinira tan sinanmata,
 sə̄ṅ-séṅniṅ laṭi matra śīrṇa binibik-bibikan ira ri landhépiṅ kuku,
 mantén teki hirəṅ sipatnira dinéh-skén i luh ira śaktiniṅ taṅis.[86.3]

  himpər kartika rum niran vinulatan ləṅəṅi raras ira maṅun laṅa,
 rém-rémniṅ turida naput-naputi tiksnani manah ira saṅkaniṅ taṅis,
 amvas matra tibaṅ luh adrəs siniram pupur i pipi kékéṅ salaṅ-salaṅ,
 vahva sinvan aluṅ raras hatinira səmi turida marambahn lulut.[86.4]

  sokāṅlih gumuliṅ anan pavuṅu tan vriṅ ulaha maṅésah vimurcitta,
 suṅsut-suṅsut iran amogha téka tampa karana tikəliṅ halis siṅi,
 tég nyér tvasnira teki majar i géṅiṅ lara ḍatəṅ adulur puték hati,
 tandva vratta ya vaspada jar itəlasnya pati pəjah i madhyaniṅ raṇa.[86.5]

  pakrakniṅ sakadhatvan atri katamaṅyat asəmu gərəhiṅ labuh kapat,
 lagya nambatakən laranya atépak jaja ana matétél-tétél hati,
 nurcca śrī paramé svari kapati vétai laranira nékél téké hati,
 maṅkin teki marambahan panaṅisiṅ kaka-kaka sahaneṅ daləm purī.[86.6]

   ndatan vruh sira teki yan tinaṅisan gupté aṅelih alurva madapa,
 tan kava lukariṅ gəluṅ murarak arja kadi jalandha tapvaniṅ riris,
 sakvahniṅ paricārikā naṅis asambat hinya kaka paḍa sraṅ aṅrubuṅ,
 luhniṅ strī sakadhatvan adrəs atəmah vah amalapar i himbaṅiṅ pipi.[86.7]

  nda vahsa tutur aṅlilir sira ana panaṅis apəga tan ané-naka,
 aṅhiṅ matya jugeki rakva tumuté aji pəjah atiniṣṭiniṅ hati,
 nahan hetunira vrih aṅdadak adan tumutura ri narendra riṅ raṇa,
 mvaṅ smvéhnika saṅ mamarvani karasikanira tumuté-nareśvarī.[86.8]

  sampun muṅgah atuṅgalan ratha təlas pinaharəja pinik bhinūṣaṇan,
 lavan strī sadaləm puri-ki maṅiriṅ ri sira puyaṅ hinya sraṅ andulur,
 tuṅgal tan sah apavahan varék anémbaṅ i sira pinakesiniṅ purī,
 aṅhiṅ kasih ira ki ratna kusumāṅsa raras ika paparvaniṅ ratih.[86.9]

  strīṅiṅ sevaka teki tapva paḍa bhakti ri sira maṅiriṅ yathākrama,
 vdan rakveki huvus ruməṅva kahilaṅsi panuluyanika mriṅhiṅ raṇa,
 vétniṅ bhakti su-satya matya kaharəpnya ri pəjahi sénéṅnya tan vaneh,
 patrém teki huvus kinundhaṅ ika sopananika pajahéṅ raṇāṅgana.[86.10]

  sampun śīghra bhavisya lampah ira teki dinuluriṅ raras r̥ṣiṅ hati,
 tan varṇan sira riṅ avan baṅun acaṅkrama madulur atun-tun iṅ hənu,
 kéṅaṅ taṅ raṇa bhumi dipta kuményar təkapiṅ aruṅ mabhra kamukan,
 śīrṇa sédga mani-andra capa kuméndhap yva masəmu ləṅəṅiṅ pasir vukir.[86.11]

  ṅkāne piṅgir ikaṅ karaṅ liman atun-tuna asəmu pinarantyaiṅ limut,
 deniṅ téṅran anéka varṇa məlek i drésiṅ anila ya mombak-ombakan,
 himpər padpa kumlab arja ravisiṅ raṅin amirah aṅambva-kén laṅa,
 siṅhəl mvaṅ karah arja mabhra sasəkarniṅ asana məkar anjrah iṅ kapat.[86.12]

  ləṅləṅ tapva tiniṅhalan ratha sabhūṣaṇi təṅah alaṅa samar-samar,
 duṅhus-duṅhus ika-sva durga makaranya curiga vara bajra tomara,
 simpiṅ-simpiṅ anéka manjrah i pasirnya palaga mapasuṅ curik siṅi,
 len taṅ pandhi vataṅ papanya ya sapaṇḍan asidéha ri tiṅhasiṅ karaṅ.[86.13]

  samanta prambhu kaprém iṅ/rathanira saha bhūṣaṇa haləp, /rana ané
 tan péndah kavi ləṅləṅ amrih aṅituṅ kaéṅéṅan aṅapus palémbaṅa,
 dudva bhava masamparan taṅan anaṅga véhaṅ ira sumundhaṅ aṅliga,
 lalya liṅgih anéka pantəs aṅisapva karas aṅikiraṅ tanah siṅi. o.[86.14]

  canto 87: 
  maṅke prāpta téka nareśvarīṅ palugvan,
 sakveh saṅ prabhu kahalintaṅan kalalvan,
 ryuṅgvan śrī nr̥pati juga turuṅ kapaṅguh,
 marmāṅde taṅis asəkəl anan pasambat.[87.1]

  méh prapté-kahana niraṅ narendra kaprém,
 maṅkin taṅ lvaṅ atip atiṇḍih apramana,
 mantri taṇḍa pəjah anéka satya bhakti,
 yékāṅlud tényuhi manah niran tumiṅhal.[87.2]

  len tekaṅ pajah i hiriṅ narendra makvah,
 ghroṅ-ghroṅ matta turida pik-pik rinaṅki,
 cihnanyeki ana karah kaluṅnya sékép,
 mvaṅ siṅhəl kiti-kitiranya kadbhvta-bhra.[87.3]

  vantən teki karahatan təlas paratra,
 sura nvan lituhayu padma raja rupa,
 ndan rakveki paṅalasan kasih gatinya,
 mabhraṅ ratna kanaka saravva bhūṣaṇanya.[87.4]

  ndan saṅ śrī nr̥pati anoṅ rathāṅga ratna,
 kadya-arém juga sira yan pajah luméndha,
 tan sah kasih ira mateki rāga étu,
 ndah yékan pəjah i dagan varéndra tan sah.[87.5]

  kumlab taṅ layu-layu éma gatra mabhra,
 nadyāṅgya-kén i laris saṅ mareṅ palugvan,
 nda kadya-varah-sarahé-yunéṅ narendra,
 vétniṅ tan vənaṅ apasah yadin paratra.[87.6]

  yeka-nyuh tvas ira nareśvarīn tumiṅhal,
 ndan riṅ sakṣaṇa tumarun sakeṅ ratha-gya,
 sakniṅ kén gəluṅ amuré lukar hinaṅgul,
 résniṅ tvas mavətu taṅis lana giṇeṅ tvas.[87.7]

  nda yékan ḍatəṅ amékul airé-narendra,
 ahénék tan vənaṅ aṅucap lana-péga-tvas,
 aṅhiṅ luhnira juga aityanadrəs amvas,
 amlés ryāṅga aji sinuṅkəman sudevī.[87.8]

   lagya masvasi muka saṅ səḍəṅ paratra,
 marma mrih umusap-usap anan liniṅ-liṅ,
 méṅis traṅ vaja kadi harṣa yan panuṅsuṅ,
 kadya véha səpah amista sésiniṅ kén.[87.9]

  ndan kadya ṅucapa siré-ḍatəṅ saṅ antén,
 induṅ tiṅhalana kakanta toh təkapta,
 tiṅhal hérén i ḍatəṅanta taku tan len,
 rum rakryan juga suməlap ané hatiṅku.[87.10]

  maṅke pvan téka kita toh mapé-lahāṅkva,
 géṅ trésné-rarasi ajəṅta lot matuṅgu,
 ndon kiṅ-kiṅ turida lavan təṅahta mambət,
 susva hrit vaṅini pipinta kénéṅi-ṅvaṅ.[87.11]

  nda tapvan varəg i ajəṅta riṅ paturvan,
 ndak ton-ton tikəli alista riṅ kacapvan,
 pantén yan cala-cala éva tan tékég tvas,
 sér méraṅ təhər akiput linuṅsuran kén.[87.12]

  maṅke pva-ku bibi miyat riké ajəṅ-ta,
 sə̄ṅsiṅ rāga ri hati tan vənaṅ vinastvan,
 énak ṅvaṅ pəjah amisan riké-harəpta,
 pamvit-kvi-ki paha-lavén tuhanku taṅhér.[87.13]

  lvir maṅko-jra aji tapva yanvinarṇa,
 yékāṅda taṅis asəkəl təhər masambat,
 hetunyaṅ sava ginugah-gugah tinaṅhi,
 kadyāṅruṅva sumahuré hiḍəp sudevī. o.[87.14]

  canto 88: 
  é nathāṅku manéhta lihatana,
 prāpta manbah i jéṅta saha taṅis,
 suṅ-suṅ teki lulut-kvi-kita kaka,
 pak-pak teki taṅis-ku arih-arih.[88.1]

  ah rakryan mapah hetuniṅ aviṅit,
 tanpāṅruṅvi-taṅis-ku kasih harəp,
 maṅko pva-mbékaniṅ pəjaha sagar,
 tan trésné rya-ku sihta puji-pujin.[88.2]

   maṅke pvan ri hilaṅta mapa kunəṅ,
 aṅhiṅ matya juga-naka ri hati,
 ton-tonta vəlas asih-ku tak kavəlas,
 marma-aṅkun laris aṅlugasa hurip.[88.3]

  sih-sih-kvi-kita tan kəna pinégat,
 siṅ sélahta yata nuluyi hati,
 pantəs yan téka cumbu kédi diné,
 sruh-vruh riṅ gitani hinarih-arih.[88.4]

  maṅke kupva kitan téka uménéṅ,
 dosāṅkvi-ki kakāṅku paran ika,
 ṅuni ṅgvanya sédhé-ṅku kakavaśa,
 tanpa ṅliṅ anukər védhi riṅ ulah.[88.5]

  antuk-ta-mi amarṇana turida,
 marmāṅdani tapih-ku vahu cucul,
 syuh sirneki jajanta kari ragət,
 bosan-ta-ki kakāṅku tan aharié. o.[88.6]

  canto 89: 
  ri sampuniṅ ulah matāṅku gupé aṅlih alupa luru tan ané-naka,
 ri paṅkvani bapāṅku tan sah anamar hinari-hari təhər sisuṅkéman,
 sabukta ana randi yeki panalinta ri mélasi tapih-ku kasrépan,
 ujarta rinéṅén-ku yeka karanāṅkva-dan atutur i sandhiniṅ tapih.[89.1]

   ri piṅrvaniṅ ulah kapiṅ tiga təlas vasa ri sarasaniṅ karasikan,
 dudu savəṅi sih-ku saṅśaya matémbéh i kita kadi tambvaniṅ sasi,
 ridhép-ku kaka sih tatan luvara késyana rasani vuvusta riṅ hulun,
 si tan saha sakeṅ kisapvan amisésana səpah i vajanta tan kalen.[89.2]

  ujarta yatika kinubda ri hatiṅku ya kinémit i raganiṅ hulun,
 lalu pvan hinahalta mithya ri pəjahta manalahasa sih-ku kasihan,
 mataṅya kaka hér matāku tumuta yva pəjaha ri daganta tan sha,
 yadin layat amuksa-muksana sukha ṅvaṅ adulura mareṅ smara laya.[89.3]

  savétni géṅi trésnaniṅ ṅvaṅ i kita silih asih i daləm pasaṅgaman,
 pipi-ṅku juga tan vənaṅ sah i rarasta maṅaréki sumbya-suṅ səpah,
 susu-ṅkva rupit arja ménéṅi taṅanta sahaja namarantya-kén kuku,
 təṅah-ku lupa riṅ tapih gupé aṅanti vəkasana ri yantyaniṅ gati.[89.4]

  lavan syapa tika purik-purik-anaṅkva mupih-upiha duhkhaniṅ hulun,
 syapé-ka paka jampya rāga ri səḍəṅku sinaputan i śaktiniṅ smara,
 kakaṅ-ku sira tan/vəlas aṅarya-kéna nalahasé-səḍəṅ rimaṅ, / vruhiṅ
 pujin pva siti téka naṅhég lané-musiniṅ asarané nahén lulut. o.[89.5]

 canto 90: 
  kaka aji riṅ apāṅganya ṅvaṅ yan silih asiha,
 muvaha kadi polah-kvi jroniṅ jinəm araras,
 manisi mata vajan-tat pojar yan-déṅa ri hati,
 amahayu lukariṅ kén yan sampun vəkasiṅ ulah.[90.1]

  yata mapuhara kiṅ-kiṅ kuṅ-kva manbéhi turida,
 maṅaṅən-aṅən i sihtéki ṅvaṅ mogha sinapihan,
 pira karika lavasniṅ tan tiṅhal kadi savulan,
 tvééki panaṅisi-ṅvaṅ tan sara ṅka nahén unéṅ.[90.2]

  makin aṅvaki ləṅləṅ-kun baryan vəṅi sumaput,
 jalada kasarakat lvir siṅjaṅ-kun van kacava,
 vulan avénés alurva lek tan sémva samu suma,
 riris alit aniran himpər luh tan kəna pinégéṅ.[90.3]

   kaka pavəkasani-ṅvaṅ riṅ janma-ntara ta kunəṅ,
 yadi satəmahanan-téki-ṅvaṅ sélvana sadulur,
 gaḍuṅ amarəki tandan luṅ-luṅta ṅlih aṅalayan,
 liraṅ ika təmahāṅkva nvam mahva pupus aputih.[90.4]

  nahan ujar ira marma sambat-sambati nr̥pati,
 hinusap ira vinas-vas saṅ sampun pəjah hinamər,
 taṅan ira ya sinambut de saṅ lvir tulis araras,
 tinukupakən i santén tambaniṅ jaja mahénék. o.[90.5]

 canto 91: 
  samantara dan matutur sudevī,
 géṅni laré-tvas pinégatniṅ ambək,
 təlas maraṅ citta sudhīra bhakti,
 maṅke juga ṅhiṅ pəjah éki tan lén.[91.1]

  gəluṅ lukar kolot i bau lumraṅ,
 marmé-najum riṅ kuku sampun épén,
 tapihnira nindya sabuk narendra,
 marmanya tan sah ri təṅah nirāṅlih.[91.2]

   təlas manəmbah ri narendra mamvit,
 ginya-kén iṅ rāga təkapniṅ onəṅ,
 yateka himpər jaruman naéndra,
 lvir majaré géṅni lulutnira gya.[91.3]

  huvus nira-dan maṅadəg tan himba,
 patrém pabélan ya təlas minuṣṭi,
 yaté-nunus dipta miṅis malandhép,
 céb ṅér kéné prana tékas tumaṅgə̄ṅ.[91.4]

  mélés maraṅ rah mamirah tikaṅ kén,
 madrəs hilinyeki təhər tan ampét,
 sugandha mamba jənu kasturi arik,
 siṅgih rahiṅ satya viśeṣa putri.[91.5]

  sémék maré-tvasnira saṅśaya hénék,
 asrét maraṅ śabda haneṅ jaja hrit,
 pəgat-pəgat mandra lana pégé-tvas,
 lvir tan karuṅveki vuvusnira srét. o.[91.6]

 canto 92: 
  antén-ku ratna kusumāṅsa mapo-lahan-ta,
 ta-ntak mareṅ magara ayva vihaṅ manah-ta,
 hat-hat ajəṅta bibi méman apan kita-nvam,
 tapvan vruh iṅ turida rāga kinuncaṅiṅ hyun.[92.1]

  nahan mateki pavəkas-ku raṅən təkapta,
 vantən karas-ku kavəkas ri daləm paturvan,
 sésinya bhasa saha gita gurit narendra,
 maṅke pəjah tuturakənta siluṅ-laṅāṅkva.[92.2]

  solah-ku yeki guritan kakavin palambaṅ,
 muṅgviṅ ṭikā-rjja pakirim-kirim éṅ paḍa hyun,
 mo yan paka-vaka taṅisniṅ anuksma-kén kuṅ,
 bhāgyan gurit-guritaniṅ kavi su-srama nvam.[92.3]

  nahan vəkas-vəkas ireki təhər paratra,
 ṅkāne hiriṅ nr̥pati tapva siran sumaṇḍiṅ,
 marma sahur taṅis ika saṅ inojaran syuh,
 ahrit svaranya kadi métva riris taṅisnya.[92.4]

  sémbah patik aji réṅés yva təkap sudevī,
 ṅunin pasatya ri daganta matāku tan len,
 ndan yan paratra sili dhirya hurip-ku dén-ta,
 riṅ janma soṅ huluna tāku muvah təkapta.[92.5]

  lavan muvah syapa tika srayaniṅ kadi ṅvaṅ,
 pun rāga hetuka mateki təlas paratra,
 honyé-dagan nr̥pati bhakti su-satya tan sah,
 yāṅde laré-tvasi manéhta miyat katiksnan.[92.6]

  saṅsipta teki pəjahāṅkvi-daganta tosén,
 patrémta sopanani jivitaniṅ hulun dyah,
 nargganta yeki avanāṅkva tumuta tan sah,
 vétniṅ kabhaktin ati satya ri jéṅta tan lén.[92.7]

  é rāga hetuka lihat ri manéhta masku,
 bhaktyāṅku tan sah ikiteki tuhanku tāṅhér,
 suṅ-suṅ mara-ku ta dulur saparan matun-tun,
 sugyan-ku tāṅlihaa riṅ hənu durga mevəh.[92.8]

  aṅhiṅ kiteki paranāṅkva vuvus narendra,
 paksāṅa yan srahakən é kita rékva ṅuni,
 maṅke pəjah kaka ta sis mapa to-lahāṅkva,
 aṅhiṅ paratra juga ṅenaka rakva tan sah.[92.9]

  nahan vuvusnya tékas amvit apatrém aṅga,
 ləs śīghra sakṣaṇa pəjah gumuliṅ luméndha,
 marman sumuṅkém i sénéṅnya təhər sumaṇḍiṅ,
 himpər anyar kavava muṅgvi daləm paturvan.[92.10]

  kén-kénya uavli mirir arja kaluṅsur amlés,
 deniṅ rah adrəs amirah sumarambah smvas,
 murcca vnés aṅlh alumé lukariṅ gəluṅ mrik,
 kadyāṅrəṅih-rəṅih ataṅhya mahāṅdudut kén. o.[92.11]

 canto 93: 
  sakveh saṅ maka punya rāga aji riṅ śayana sira mateki varṇanən,
 sampun teki matuṅgaan taṅis ira-jar i kalaran iran hinaryakən,
 nahan étu nirāṅlugés turida tan hana tinaha-tahé-délém hati,
 aṅhiṅ matya jugeki rakva tumuté-aji saparanya ramya tan saha.[93.1]

  śīghra dan-dan anəmbah amvit i narendra saha taṅis irāṅhiris hati,
 layvan puṣpa sakeṅ gəluṅnira pamursitanira saha luh(nir) tibéṅ pipi,
 patrém tiksna ané-nagém ri taṅan arja paməgata hurip hinandhéman,
 marbas taṅ rudhiré-jaja mvas amirah gupé aluru siran huvus pəjah.[93.2]

  maṅkin tanpa paruṅvan strī taṅisiṅ kaka-kaka ri pəjah nareśvarī,
 kadya mindha sékéṅ tavaṅ taṅis ika sélur asəmu hudan anyar ḍatəṅ,
 sambat-sambat ika raras pituruniṅpatər akətər i kalaniṅ kapét,
 luhnya ṅəmbəṅi soca matra tumibéṅ susu masəmu panindhaniṅ riris.[93.3]

  samanta prabhu gharini tucapa teki sira paḍa huvus haneṅ abha,
 ton kasyasihi saṅ pəjah ri təṅahiṅ raṇa kasihan ira gilaṅ-gilaṅ,
 marma nyarvani luh vasāṅrurubi cavli saha kusuma layvaniṅ gəluṅ,
 lagya nambatakən ri sihnira maṅol i sava aji təhər sinuṅkəman.[93.4]

  a hah saṅ pəjah iṅ palugvan apa teki kaka təmahaniṅ hulun pəjah,
 yadyastun sadadinta masku tumut aku ri kita kaka havya saṅśaya,
 yan paṅ-janma kitéṅ karas hulun adadya kakavin araras palambaṅa,
 vétniṅ tan saha taku toh lihati matya-ku kaka ta dulur-dulur pəjah.[93.5]

  nahan sambat rian paratra sumavat ri sava saṅ amaṅun laré hati,
 stniṅ taṇḍa muvah paratra ri paratrani sénéṅ iki riṅ raṇāṅgana,
 len taṅ medran amet ri uṅgvan ira saṅ priya masaṅu taṅisnya tan pəgat,
 sambya ṅémban i putra-putra niki katak asaha kavula ṅavin séréh.[93.6]

  ndan rakveki anyar-anyar təlas apaṅgih ulihiṅ akirim-kirim ṭikā,
 luṅha-ndoh ahañaṅ-anyaṅ gati nikén turuṅ hinubhayaniṅ yayah bibi,
 vantən rakva vuvusnya ṅūni pinastya-kén ika ya pasatya riṅ karas,
 hetunya pəjah éki rakva kaharəpnya maṅavakana pjariṅ ṭikā. o.[93.7]

 canto 94: 
  taṅéh yan ucapən mateki gati saṅ tumut riṅ priya,
 muvah sahana kinnara sura pəjah yata varṇanən,
 udani təkapiṅ vara mréta kaśakti saṅ bharggava,
 tékéṅ gaja ratha sva taṅgaṅan ika huvus saṅkəpan.[94.1]

  masa praṇata bhaktya nambah umusap ri jə̄ṅ saṅ yati,
 lumampah aṅiriṅ makéri ri siraṅ mareṅ asrama,
 anan kadiṅ husana rupanika pūrṇa śobha haləp,
 təkapni kəñariṅ sva bhūṣaṇanika-rjja ratnāṅsuka.[94.2]

  nda śīghra tinamuy-tamuy riṅ upa bhoga tapvan kuraṅ,
 mijil sakariṅ yoga saṅ paraśurāma sampun avis,
 səkar jənu su-gadha kasturi miṅgiṅ samaṅde sukha,
 mamukti phalaniṅ jayeṅ raṇa su-satya vīra brata.[94.3]

  təlasnya paḍa mamvit adhara ri jamadha gnya-ksama,
 mésat gagana mārga śīghra tumuluy təkeṅ kahyaṅan,
 katancana vara-psari ḍatəṅ anuṅsuṅ saha taṅis,
 raras hatinikan ana jara riyan sénéṅnyan pəjah.[94.4]

  sapolah ika tan tiṅana tinékan samaṅde sukha,
 unéṅnyan alavas yateka pinunagya-kényéṅ hati,
 macarva lurusiṅ təṅah yva maka aryasaṅ kén lukar,
 masarya vavéliṅ gəluṅ lukar agantuṅan riṅ pipi. o.[94.5]

 canto 95: 
  atīta gatiniṅ sura-psara haneṅ sura pada mari teki varṇanən,
 ikaṅ ry anupa rajya teki caritan valu-valu ri pəjah nareśvarī,
 lavan sahananiṅ karaṇḍan hinya len kaka-kaka maṅiriṅ mareṅ raṇa,
 huvus téka haneṅ daləm saha taṅisnya pamavanika riṅraṅiṅ hati.[95.1]

  ya hetunikanaṅ kadhatvan i yavé-daləm asəpi téké panaṅkilan,
 ikaṅ vataṅan arja tan kadiṅ husana masamun i natarnya nis prabha,
 dilahni gupuranya mandra təkapiṅ him ləṅəṅ asaput-saput mukha,
 baṅun mavarahé laranya maka luh ririsan ira anirami kalaṅiṅ rəməṅ.[95.2]

  gr̥ha-rjja ri daləm puri kahiḍəpanya kadi-kadi kadhatvaniṅ tulis,
 anan paṅadəg iṅ natar vvaṅ ika tan hana maṅucap apiṇḍa suṅkava,
 gəluṅnika lukar ndatan kahuniṅanya murarak akusut mareṅ mukha,
 vulatnya kamatéṅgéṅén kadi katona nr̥pati kalavan nareśvarī.[95.3]

  yan iṅ masa surup hyaṅ arka lumaya luru səminiṅ asoka riṅ natar,
 mayat məkar i kəmbaṅiṅ manur aṅémbi atutur i masanya sumpaṅa,
 ikaṅ bhramara mantén aṅhréṅ anaṅis paḍa ləṅəṅ arurab-rurab səkar,
 umaṅgah umiṅél gaḍuṅnya mavəlas harəp aluṅ amara srayéṅ tahən.[95.4]

  ləṅəṅ ri vijiliṅ śaśāṅka sumanāṅdhadhari ri huvusiṅ ḍavuh pisan,
 ….. tan aṅu-aṅu améndhar-médhar sari,
 baṅun salahasé-rarasnya juga tan hana lumihat apiṇḍa koméṅan,
 marāṅluh akécap titisni bañuniṅ makara tumus avarṇa kasrépan.[95.5]

  ikaṅ vvaṅ i daləm kadhatvan hinya len kaka-kaka paḍa soka duhkita,
 miyat ri ləyəpiṅ vulan kadi maha mituturana taṅisnya tapva ya,
 vilasa aji rakva yan maṅadəg iṅ natar araras akalihan ulas,
 anan kadi katona rakva sira muṅgah adulura mareṅ pasaṅgaman.[95.6]

  ya karananikan lumampah adulur-dulur aṅənés i tambvaṅiṅ sasi,
 maha ṅlipurakən taṅisnya mahasiṅ taman araras anisakən uyaṅ,
 prapañca miyatiṅ səkar jéṅér aṅimbuhi pamanisi tiksnaniṅ hati,
 viraṅ-rva turidanya tan hana juga-naka paṅimuara riṅ-raṅiṅ hati.[95.7]

  hana galiṅah iṅ mahantən aṅuré gəluṅ amuni taṅisnya tan umuṅ,
 gurit nr̥pati ṅūni rakva kavəkas pitéṅanika tinénya riṅ téta,
 kataṅgama ktāṅlilir vinulatanya riniṅa-riṅa-kénya vaspada,
 yateka vinacanya yan sinuluhanya tiṅət-hiṅət ika-rjja riṅ kapa. o.[95.8]

  canto 96: 
  ah rakryan mapa kolahanta bibi yan panékana samayāṅku riṅ karas,
 yadyan ta ṅvaṅ anyidra mañjiṅa mareṅ jinəm anakanakaptiniṅ hulun,
 résniṅ tvas yadiyan kaciryana sapolahiṅ anilib akalihan huləs,
 byakta matya kakanta masku kakajin kakahavas inuvarga riṅ ṭikā.[96.1]

  mdi ṅganyan muvah aku vanva ri kité-bu satata paka ratna riṅ purī,
 nojarté-ləpihan yateka hiniḍəp-ku panucap-ucapanta riṅ hulan,
 layvan-teki lavan tapihta ya sinūkṣmaniṅ hutusan amétva-kén taṅis,
 riṅ paṅkvan-kvi-naras-haras-ku vinédar yva kadi ana katéna vaspada.[96.2]

  ndan yan tan katəkan asambati manéhta saharasa makantéṅan hurip,
 apan deni rusitniṅ amrih aṅiriṅ liriṅ anəkani sésthiniṅ hati,
 énak ṅvaṅ pəjah éṅ pasir ləṅəṅ amarna laraniṅ apatamaṅan lulut,
 riṅ jama-ntara rémyaniṅ salahasa ṅratakəna rasaniṅ pralapita.[96.3]

  yak mati-bu madadya siñjaṅ aku tan sah aguliṅana ta ṅvaṅ iṅ tulam,
 yadyan ṅkanya huvus lukar viru-virun-ku ta védhar anamar-namar karas,
 sarmāṅdani taṅista maṅəni gurit-ku pagavasani sihta iṅ halun,
 svargāṅkun ləsəh éṅ təṅahta tinular-tularan i vaṅiniṅ sédhak haṅét[96.4]

  maṅkin saṅśaya śūnya mémbéhi huvusnya mamaca ri gurit nareśvara,
 ndan rakveki huvus sinūkṣma kinirim-kirim i vəkas ikaṅ karasikan,
 ṅuni ratri silib-silib vvaṅ amaliṅ-maliṅ anahali sisiniṅ tapih,
 santén vuryani sihnya tan ləbur avarṇa kadi sipat i sampuniṅ taṅis.[96.5]

  yékāṅlud rumémék hatinya səḍəṅiṅ smara maṅirim-hirim raras hati,
 kaṅən rakva manis-manisni paṅucap aji sahaja marantunan pipi,
 pantəsan pamibik tapih suji bisa ṅlipu-lipuri panas prihiṅ hati,
 marmāṅdani taṅisnya tambéh amaṅun lara turida kéncéṅ smara nala.[96.6]

  nahan hetunikan prapañca kəna rāga sinarik i kaśaktiniṅ smara,
 ləṅləṅ luhnya lalitya méṅéni narendra ana kadi katon sumaṇḍiṅa,
 ləs śīghran gumuliṅ manurva-kén i luhnya tuna-tuna taṅisnya tan umuṅ,
 riṅ svapneki hiḍəpnya rakva sira yan ḍatəṅa musépi luhnya riṅ sabuk.[96.7]

   taṅhéh yan caritan taṅisnya ana riṅ taman aṅimur-himur puték hati,
 rém-rém taṅ sasi raśmi mandra kətəriṅ patər akətər aṅambva-kén riris,
 lvir kadya slasa riṅ səkar turuṅ aṅantya ri gəluṅ araras anyar məkar,
 muṅva ṅambəki rāga matra vaṅiniṅ kusuma surabhi jaṅga kaṅinan. o.[96.8]

 canto 97: 
  sakalaṅvan ikiṅ taman amuhara ləṅləṅ asuṅ turida,
 ri karaṅnya mapaṇḍan apuḍak aṅudhédha katon aṅisis,
 mapupur hrəbuk arja baṅun asaji rumnya ya karékana,
 kadi harṣa vəkas-vəkasana kakavin mapatuta ṭikā.[97.1]

  hana tīrtha mijil ri alévaṅi parasnya sumoṅ arahur,
 ri tusanya pinañcuran ajajar anir-jara konəṅ-unəṅ,
 tumibéṅ tahas arja mani maya sateja katon aputih,
 kadi candrama pūrṇa sirat ika sumamburat asəmu riris.[97.2]

  ri pasir-pasiriṅ lvah amalahar agə̄ṅ mahəniṅ mabiru,
 vatu antiga ramya mamatiga təpinya tinumpaṅ atap,
 véréhiṅ bañu tut sisi kasarah avor kusuma nirara,
 kadi rurva sakeṅ gəluṅ alum apulaṅ pupar arja miṅiṅ.[97.3]

   lalu masa ktaṅ rahina ri vijiliṅ ravi manda lumə̄ṅ,
 sumékas maraṅ utphala vahu linavad-lavadiṅ bhramara,
 ataṅis-taṅisan jənək amisiki sari tan intar umél,
 paka luhnya titisnikaṅ ébuni lavénya tumus umili.[97.4]

  asinaṅ panəḍəṅniṅ asana tan himumbarah arja ruru,
 umuré səkariaṅ gaḍuṅ avilət anolét avor katirah,
 mənur arja baṅun susu-susup inarak katitih-titihan,
 taru raśmi səminya sa-laṭi kasaraṅ binibit-bibitan.[97.5]

  ri siriṅnya gunuṅ-gunuṅ aṅililan arja katon aruhar,
 majuraṅ ya mapajara-jaraṅ i hiriṅnya ləṅəṅ pinaran,
 sinaput-saput iṅ limut asəmu banantən anyavli marar,
 kadi kén lukar arja kahariṅətan asmu ririsnya sumar.[97.6]

  alaṅa ri samipanika rinacanéṅ səkara anjrah harum,
 asinaṅ tumibéṅ natar arésik amarsa ruru sumahur,
 anagisbhramaranya kasih harəp atīta tiniṅgal-akrn,
 anmar dyah akuṅ sinalah-asa turuṅ kavavéṅ sayana.[97.7]

  paḍa suṅkava sinvami tahən ika ruksa katon akusut,
 aṅésah siraranya maksusak-asikan sinirirniṅ aṅin,
 vəlas asihnya baṅun kapilaṅa pəjah aluṅ asəmu lumé,
 abalut mataniṅ vuluh anamar harum pinuyur-puyuran.[97.8]

  hana pañcuran asnét analaga tusnya kinəmbəṅ atis,
 ri təṅahnika nusa ləyəp i racananya baṅun siluman,
 pinaran-paraniṅ sivuhén asəmu soka kaciryan akuṅ,
 tuhu rantunaniṅ masa kapat alaṅa panamun turida.[97.9]

   sakaton ri tiliṅniṅ aruṇa tuhu tis-tis asépya asmun,
 uménéṅ paḍa vismaya kakalaṅə̄n ikan tiniliṅ-tiliṅan,
 tinilar-tilari riris aluru səkarnya paran ta katon,
 kadi kiṅkiṅiṅ anya malavas aləsəh pinatambaṅakən.[97.10]

  tadanantara méh sirépa kəñariṅ arka lumə̄ṅ anisih,
 luməyəp anilib sumurupa katavéṅ-tavéṅan jalada,
 asinaṅ aa riṅ gagana kadi ranandhi sateja katon,
 panavat-navatiṅ dadali sa-halis arja kumiṅcuṅ avas.[97.11]

  vau séb-séb ikaṅ vəṅi sumaput agatra sasi suména,
 rumavas-ravasiṅ pətəṅ alilaṅ ikaṅ dasa deśa katon,
 maluya kalaṅə̄nya kahidépan ikan linihat-lihatan,
 araras baṅun adyah hinamər i kakuṅnya silih sih apém.[97.12]

  adavan caritan saka-ləṅəṅani ramya nikiṅ nagara,
 ri pasirnya təkeṅ vukir alas ika yeki baṅunkalaran,
 pira rakva karas tanahaniṅ aṅapus kakavin ta kunəṅ,/i
 pilu rañca maraṅ kavi vahu kavi tandaṅ amet kalaṅə̄n. o.[97.13]

  canto 98: 
   nāhan hiṅhan ikaṅ katha carita parva rinacana giṇeṅ pralapita,
 ndan rakveki ṅaranya rāmavijayāstu kasubhaga təkeṅ jagattraya,
 antukniṅ kavi lalana nvam alaṅa ləṅəṅ aṅulahakən manah licin,
 ṅhiṅ rakvaṅ aparab taniṅrat i daləm karas arəja vinimba riṅ ṭikā.[98.1]

  ṅuni kala bhaṭāra mokṣa mulihiṅ siva pada saha yoga samréti,
 rug bhrastaṅ yava bhumi kai kadi tan muvah atutur i jatiniṅ kr̥ta,
 śīrṇaṅ sastra su-dharma sasana yateka tinaya-taya mogha tan tinut,
 siṅgih rakva ya kali kala sumaput yata maṅavaki murka dur-jana.[98.2]

  maṅke pvan ana mūrti saṅ siniviniṅ nagara séphala śakti nītiman,
 vira nvam kavi darsaniya maguna raja vinuvus harum priyambada,
 himpar surya mijil sakeṅ udaya paravata sira paka dipaniṅ sarat,
 khyāti śrī kr̥ta rajasa-dbhuta panéṅgah i sira tuhu rajaséṅ jagat.[98.3]

  mantuk taṅ bhuvana pagəh kadiṅ husana muvah atutur iṅ rasa gama,
 saksa sasana saṅ narendra ya tinutnya satata paḍa bhakti tan salah,
 vaṅ-vaṅ savuka ṅaksa tan hana maliṅ avéh aṅvéhi rajya saṅ prabhu,
 prāpteṅ vana pasir vukir paḍa rinaksa katéṅéṅan ika maṅun laṅa.[98.4]

  yāṅde rañca ri buddhiniṅ hulun amarna kaləṅəṅan umuṅgva riṅ karas,
 tan saṅke vihikan matékya médhara kativasan amarantya-kén vuvus,
 vruh ṅvaṅ yan cacadén mateki palalun-kvi-ki paka pamavan puték hati,
 buṅha tandaṅ i ləṅləṅiṅ pasir amet kaləṅəṅn i katəmvaniṅ hiḍəp.[98.5]

  ṅuni ṅvaṅ satata marək-marək i jə̄ṅ nr̥pati huvus akarya sevaka,
 tan lot ṅanya sirāṅhulun ṅhulun apuṅguṅ akikuk agave panas hati,
 yāṅde duhkha narendra tanpa tahənan huna mavédi katona de aji,
 luṅha ṅvaṅ maṅalap kasaṅ saha karas tana umusi ri duṅhusiṅ pasir.[98.6]

  ry antukniṅhulun aṅləṅəṅ mahas aṅiṅdhaṅi pasisi marək ri jə̄ṅ aji,
 mavat bhasa palambaṅ arja ana riṅ karas hinapi sinūkṣma tan umuṅ,
 nantən teki hiḍəpku rakva lipareki vuyuṅ ira tan aṅliṅ iṅ hulun,
 maṅkin duhkha karas pamandhém ira riṅ hulun avédi lana sahur taṅis.[98.7]

  yekāṅde pətəṅiṅ tvas ardha kapəgan maṅaṅən-aṅən i tan sihiṅ vidhi,
 aṅhiṅ matya jugeki ṅenaka mara ṅanyuta hurip i salvaṅiṅ pasir,
 marmāṅkva mrih amarṇanaṅ vaca-vacan jaya-jaya ri narendra riṅ prajā,
 rapvan randha rikaṅ sarat mapagəha prabhu sinisvin ikag jagattraya. o.[98.8]

  canto 99: 
   aṅhiṅ soddaga cakra yeka paṅalah śrī nātha riṅ papraṅan,
 bhraṣṭa siṅ kahava ta denya sinacah malvaṅ pisan sayuta,
 anyat mevivu laksa tan kəna tuha vrég tan valuy yan laga,
 siṅhəl mvaṅ vaju luṅha mavri malayu vrin-vrin matiṅgal raṅin. o.[99.1]

  canto 100: 
   siṅgih saptama sūryavaṅśa paṅadəg haji ri huvusiran jayeṅ raṇa,
 təṇḍasniṅ ratu śakti nastha pəjahiṅ ratha tiga vəlas agilaṅ-gilaṅ,
 rvekaṅ śakti mataṅgal amrih aṅusī pakasulayah i madhyaniṅ raṇa,
 rumpukniṅ sasa parvato-lur-uluran-tra paṅavasaniréṅ parāṅmukha.[100.1]

  hetunyaṅ yava bhumi śuddha rasana dvaya saṅ hinabhivadha iṅ jagat,
 kvehniṅ sevaka sapta tiki téka piṅ rva mara marək anambah iṅ sabhā,
 tanpa lvaṅ sukha homa paṅhilaṅ iréṅ ripu kula pajahiṅ raṇāṅgana,
 lavan saṅ sura saṅghya maṅjaya-jaya-aji hula-hula suṅsaṅiṅ laṅit. o.[100.2]

 canto 101: 
   nāhan doniṅ hulun yan hilu kavi kumavi mrākr̥ta vatas kāvya,
 antukniṅ dhairya maṅhyaṅ-hyaṅ i giripati bhakty amrih aṅgə̄ṅ palambaṅ,
 kāya mvaṅ śabda len citta yatika ginəlar parva pañcopacāra,
 sampun sampūrṇa śīghran kr̥ta vara kadi riṅ svapna yan non bhaṭāra. o.[101.1]

 canto 102: 
   ndah yeki pva ṅaranya rāmavijayāstu kavuvusan ikaṅ jagattraya,
 sampun pūrṇa sinurvan iṅ piḍaḍa kilyaniṅ acala śarīra devata,
 khyātiṅ rat raya riṅ siṅarsa ya ri uttara riṅ anima sobhita laṅa,
 ndah maṅke pva dhiné bhaṭāra karananya masəpi tuhu tan kadiṅ lagi.[102.1]

  yeki pva karaṇanya ramya riṅ husana sira saṅ i harəpku nītiman,
 khyātiṅ rat sira kavi paṇḍita jatéṅ sarasaniṅ agama-ti durjaya,
 marmanyan sada vah laṅə̄nya karika pinuji-puji patīrthaniṅ sarat,
 rat bhaktya mararəm paḍa muhun i jə̄ṅira maharəp aṅuṅnya śūnyatā.[102.2]

  maṅka saṅ makadharmaniṅhulun apan tuhu-tuhu paramādiniṅ laṅa,
 maṅke ṅvaṅ ati hina duryaśa vimūḍha kasih arép amuktya saṅsāra,
 yāṅde kiṅ-kiṅ ikaṅ manah karirisan lara maravasika ndatan bésur,
 nél-ṅélén ṅvaṅ i panaputnya dadi luh drava ri mata mataṅnya nis-préha.[102.3]

  ləṅləṅ-kan riṅ amanda bhāgyani tuvuh-ku hiniraṅ-hiraṅiṅ parampara,
 byékta-byékta pakarya riṅ kuna yataka katəmu muvakéṅ kaduryaśan,
 ndi pvé-ka avanāṅkva yan madéhanaṅ lara ri hati sumar marémbéhan,
 tan péndah kadi puṣpaniṅ uphala tanpa sara riṅ apa yan hurip muvah.[102.4]

  duran yan sama ri nilo-tphala larāṅkva ana avan ansmva-kn ayuh,
 byakta tan mahurip muvah linavad iṅ gərəh aṅirim-hiris lavan riris,
 lila maluy apuṣpa maṅ-jrah anəḍəṅ bhramara téka kadi mahas maṅa,
 tan vvaṅ matra lar-ṅkva yan(sakaén iṅ) sama-kén iṅ kumuda təkapi mudha-niṅ hulun.[102.5]

  byakta-byakta yaté kaṅən-ku kadi tan hiliran ira maha jayeṅ laṅa,
 yekāṅde kadi tan ləvas géṅi larāṅku dinularan i tan sihiṅ vidhi,
 sayakta yeki phalanya tan dadi linaṅghana katəmu daridra vah dana,
 dagdha sina géséṅ hatiṅku ri pamahnya kadi gaduṅ aṅoloṅ ambara.[102.6]

  maṅke ṅvaṅ katiban viraṅ-rvaṅ aṅésah prihati riṅ apa yan vənaṅ pasah,
 apan madbhuta kadi sāgara mamarvvata maharus ahombakan unaṅ,
 ahah bhukti kadun-kr̥tan-mu ya mapaṅ masəmi masəkara anjrah éṅ hati,
 yékoṅ aṅga manavaṅ iṅ kasih harəp-mu riṅ apa ya matiṅgal ujvala.[102.7]

  maṅka bvatnikanaṅ larāmbək i hatiṅku umənəb ika tan vənaṅ pinəm,
 jag ḍatəṅ pva vidhi narendra saha pustaka manuruna rāmavijaya,
 kagyat-gyat manahiṅ hulun dadi maṅa rumasa-rama ri tan sidéṅ gati,
 tan saṅkaṅ pamihaṅkv astuniṅ asuṅkava təkapi kahinasiṅ hulan. o.[102.8]

  canto 103: 
   santoṣa tekini manehta apan vimūḍha,
 vetnyan virūpanikaṅ akṣara tan sphuṭa ya,
 kveh māti tan hana pənədnya kuraṅ viveka,
 kevalya bhaktiyani manehta gégén narendra.[103.1]

   
colophon: iti kakavin rāmavijaya, samāpta. təlas sinurat riṅ gəria piḍaḍa, duk taṅgal 30 april 1973. varsaniṅ loka.-   