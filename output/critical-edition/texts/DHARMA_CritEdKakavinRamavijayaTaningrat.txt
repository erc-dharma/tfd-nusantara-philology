The Kakavin Rāmavijaya.  or ‘Rāma's Conquest’ by Tan iṅ RātDigital Critical Edition of the Kakavin Rāmavijaya edited by Arlo Griffiths
Witnesses:
msL: Leiden University Library, Leiden, Special Collections, Or 4697
msJK: Australian National University???, Canberra, Hooykaas Ketut Sangka Collection, 4/3

Current Version: draft, 2022-07-27Z
Still in progress – do not quote without permission.
Copyright (c) 2019-2025 by Arlo Griffiths.
        
        invocation: [msJK-1v]avighnam astu.

canto 1: 
              +++--+-+---+------+-+-=
            	[ab]śrī kāmeśvara niṣkalātmaka manr̥ṣṭi turida səḍəṅiṅ karasikan,sək taṅ rāga piniṇḍa *muṅgvi (msJK, muṅgviṁ msL) hatiniṅ saharas i daləmiṅ pasaṅgaman,
[cd]*svīkān (, stika:n msL, stikan msJK) rakṣa rəṅihniṅ adyah anahən lara pinuputan antyaniṅ gati,līla sthūla śarīra *sāka (msL, saka msJK • Read saṅka? śāka?) pada śūnya muvah i huvusiṅ madan tapih.1|| 

	[ab]sāmaṅkāna sireki tapva makamūrtti kakavin araras linaṅvakən,muṅgv iṅ ketaka sampratiṣṭha ginəlar sakala pinakamuṣṭiniṅ hiḍəp,
[cd]pujan riṅ sari layvaniṅ gəluṅ acarva təṅah inuparəṅganiṅ tapih,hyun kvānugraha siddhakavy asiviniṅ karas arəja parantiniṅ taṅis.2|| 

	[ab]nāhan kāraṇaniṅ pralāpita giṇeṅ rinacana ri karəṅvaniṅ kathā,hyun-hyun deni kalaṅvaniṅ nagara ramya ri kaḍiri viśeṣaniṅ purī,
[cd]təkvan saṅ sinivi pravīra kavi śakti taruṇa subhageṅ purāntara,śrī garbheśvara rāja pāduka bhaṭāra jayanagara katvaṅiṅ jagat.3|| 

	[ab]ndan duran katəkan apan kavi turuṅ mahas-ahas i kalaṅvaniṅ kapat,santoṣa ləṅəṅiaṅ paturvan apasir vukir i ajəṅiṅ adyah iṅ tilam,
[cd]nantən teki kasaṅ vuluṅnya tapih arja lukar i səḍəṅiṅ kinolakən,tan sah riṅ karas osi sambat hinamərnya pamahuga tanahnya riṅ kapa.4|| 

	[ab][msJK-2r]lavan karananiṅ hulun mikota bhasita kakavin araras palambaṅa,ṅunyāṅhyaṅ ṅvaṅ anugrahé krépati rajasa sira ari mūrti tan vaneh,
[cd]siṅganyeki nimittaniṅ kr̥ta varé-aji samaya rahasyaniṅ maṅa,marsāṅkva mrih amarṇanāṅracana parva ya haturakənāṅkvi jə̄ṅ aji.5|| 

	[ab]tambeniṅ cariteki tapva vuvusən magəhakəna manah saṅ aṅrəṅa,ndah vantən prabhu siṅha dhairya sakaleśvara tuhu-tuhu bhūmipālaka,
[cd]khyāti śrī kr̥tavīrya nāmanira tan hana siriṅanire parākrama,sak riṅ svarga huvus karəṅvan ativīrya subhaga magave jagaddhita. o.6|| 

canto 2: 
  -+---+-+---+------+-+-=
	[ab]sréka makaputra saṅ prabhu anéry anupapura minuṣṭiniṅ jagat,vidagdha kavi vāni śakti maguṇa nvam arəja lituhavy anindita,
[cd]saṅ arjuna sahasrabāhu kəta nāma rasiki karəṅa prakasita,yan iṅ sakalavandhu bhayākulaṅggəhira nati suśīlajanmavan.7|| 

	[ab]ya hetunikanaṅ sabhuminira tan hana manasar i sila saṅ prabhu,asiṅ sapaṅutus narārya ginavenya masira-sira rama riṅ sabhā,
[cd][msJK-2v]vulatnyan amulat baréndra paḍa harṣa paḍa kadi tumiṅhaliṅ tulis,narép ri ka-jana nuraganira karananika paḍa bhakti tan salah.8|| 

	[ab]para prabhu kabeh samāṅjuru marək ri aira paḍa tumuṅkul adhara,asiṅ sahananiṅ kadhatvan ira vinvatakən ira ri jə̄ṅ nara-svara,
[cd]apéni sani ratna kvstubha suvarṇa rajata ananira maṇḍala,gaja-sva ratha garddhabhv-stra saha bhūṣaṇanika maka sémba-sémbahén.9|| 

	[ab]ya karananikaṅ kadhatvan ati bhisama viśeṣa kadohuta,kuṭanya ri yava kinandha tinata ruhur asumu paméru parvata,
[cd]ann pinarivréta riṅ lvah adaləm kumuliliṅi samipaniṅ purī,avarṇa kadi sapta sāgara bayunya səmu kuniṅ anéka varṇa ya.10|| 

	[ab][msJK-2v]ri héṅaya ya binapra kancana subhaddha rinacana ginopura ruhur,catur muka kinoryan arpat ahaləp kagiri-giri dilahnya bhāsvara,
[cd]sateja kadi parvata gni dumilah kahiḍəpanika denikaṅ mulat,dudug téka riṅ anta-riksa kadi kéndran aṅaliha sakeṅ surya laya.11|| 

	[ab][msJK-3r]vetan dvaranya śuddha sphaṭika vatu cinandhya ruhur sopa cara,salvirniṅ svata saṅkəp marakata  ginave hira bajranya kumram,
[cd]tis-tisniṅ candra kanté-nukir-ukir i harəp dvara phala ṅgakara,lvirayan sākṣāt sakeṅ īśvara pada manurun deni géṅniṅ kaśaktin.12|| 

	[ab]ndah ṅkāneṅ dakṣiṇa dvara mirah ira duma bhra sinaṅ séṅaya muncar,muṅgvi gambérnya śuddha paval inasabakən mékalaṅ padma raga,
[cd]kadya ṅémbéh cavinténya mapanasa təkapnyan kasénvan hyaṅ arka,pintən ganyeki pavati musuh ira manuṅkul sakiṅ bhahma loka.13|| 

	[ab]kilyan dvaranya malva haləp ararəm arés *vvaṅ (em., vaṅ msJK) mihat deni séṅnya,mantén konténya saṅkəp pinahat inadu kanciṅnya sampun pinarnah,
[cd]kakéntha-srya haləp muṅgvi pucak ika sumarnya ruhur syama varṇa,saṅkeṅ hyaṅ rudra mavat ri sira marahakən yan huvus labda yogya.14|| 

	[ab]dvarāgə̄ṅ hbisanéṅ uttara muka kahanan panca dharma pucak mas,mndah sarvva-staka bapra lumarap akuniṅ mas téké antaranya,
[cd]abhra séṅnya ulap yan kapanasan akila śuddha sampun sinaṅliṅ,sākṣāt svarga nadāṅko ari pada hiḍəpiṅ *vvaṅ (em., vaṅ msJK) mihat tyanta puhan.15|| 

	[ab][msJK-3v]bvat antan pūrṇa sasri ri harəp ika minérvah ruhur sampun harpat,śobha muṅgviṅ natarniṅ vataṅan aṅililan hinyasan sari-sari,
[cd]himpər megha biréṅ lvirni héduk ika ginambar vuvuṅnya tulis mas,sék deniṅ *vvaṅ (em., vaṅ msJK) manaṅkil maṅadəg alal aṅanti vijil śrī narendra.16|| 

	[ab]ri vitniṅ vandhirāgə̄ṅ aya gaja hinapus ranté asvāṅga bhina,lagya dədəṅ manéṅka ləbuh aya dudu taṅ astya-né vantéyanya,
[cd]ghantanya sraṅ maṅuṅkuṅ svaninika magéga *vvaṅ (em., vaṅ msJK) rusuṅviṅ svaranya,paṅhriknya ganti-ganti bagun anapa ya riṅ vag malintaṅ salakvan.17|| 

	[ab]śobha gimbar patiṅkahnikanaṅ alun-alun syuh pénuh riṅ paṅastryan,dé saṅ samanta rajāṅjuru hbékén anaṅkil paḍa riṅkah akram,
[cd]uréṅ tapva ṅucap tan hana vinuvus ira léna saṅkeṅ kabhaktin,rəp kumvaṅ śabda tis-tis paḍa kadi siniram yan vijil śrī narendra. o.18|| 


canto 3: 
                +++--+-+---+------+-+-=
	[ab]ṅkāneṅ jro pamulañcaran gr̥ha subaddha vaṅunan ulihiṅ huvus tama,dantarjeki sakanya sampun hinukir miḍər ajajar atuṅgalan katha,
[cd]tvasniṅ pādapa kr̥ṣṇa kumran i taripnya tinulis hinamər linaṅvakən,gītāləṅkara parva ramya maturun carita cinaritanya tūt iriṅ.19|| 

	[ab]raṅkaṅ mas ri daləm kahadyan akiris sphatika ri patiganya tumpyatak,[msJK-4r]kasraṅ deni sénanikaṅ parama tarja lumarap i pakénya kesisan,
[cd]nvaṅ vastra-rjja surat-surat jamanikanya kumélah i sirirnikaṅ aṅin,riṅ sambyan hana campaka glar alunyut səkariṅ asana layvaniṅ gəluṅ.20|| 

	[ab][msJK-4r]tīrtha drəs kumuncir kahulvan alaṅa rinacana ginave pinañcuran,tvas-tvasniṅ mani(ma) jahi réṅga makaranya sahaja pinahat rinumpata,
[cd]aṅde harṣa kucūrṇikaṅ dhanu avaṅkava kapapas i téganiṅ ravi,tus-tusnyeki tinundha-tundha pinaharjaa pinarigi təpinya tut sisi.21|| 

	[ab]piṅgirnya-njrah asoka padapa rumémbo araras aṅilo véyiṅ ranu,sinvasnya dhyah umiṅgək-iṅgék atapat jaja kumélab i pélahiṅ bañu,
[cd]lvirnya ṅémbéh apan arép lavadén iṅ gərəh ahati kucupnya tan məkar,kadya marna laranya tan hana mamuktya muṅarana səkarnya sumpiṅa.22|| 

	[ab]paḍan *vvaṅ (em., vaṅ msJK) ri təpinya kalih adulur para-paraniṅ anuksma-kén ṭikā,paṅliṅganya səkar ləvas tinulisan kakavin ulihiṅ aṅdadak-dadak,
[cd]lumra glar i pasir-pasirnya luluriṅ vəḍak akuniṅ avor lavan burat,pintən ganya parantiṅniṅ kaka-kaka dyus aṅisis amédhar-médhar tapih.23|| 

	[ab][msJK-4v]taman ramya binapra ləṅləṅ alaṅa linaraṅan apiṅit haneṅ daləm,tanjuṅ shé ri natarnya naga kusuma sana surabhi gaḍuṅnya kasturi,
[cd]ér tambaṅnya pinañcuran majala tundha kuncur amaṅan-maṅun hima,praya ṅhiṅ pinara-paran aji mahas-mahas adulur i tambvaṅiṅ sasi.24|| 

	[ab]sore masa surup hyaṅ arka kalaṅə̄nya vau-vau sirém kasaṅhuban,kambaṅniṅ satapatra riṅ talṅa miṅkus amupuli lavénya kaṅinan,
[cd]paksya livran amet paturvan aṅépér dadali pati sulambér iṅ tavaṅ,nraknya navaṅ aganti muṅgvi lalayaṅa makirig anisik-nisik élar. o.25|| 

            
canto 4: 
              --+--+------+--+--=
	[ab]ri vijilnikanaṅ vulan aluru mava anyar aṅdhadhari,suməkar kuduniṅ kumuda kadi tinaṅhi haneṅ talaga,
[cd]akəcap titisiṅ bañu amarəṅi maṅhvabi kanya ləṅəṅ,kadi caṅvli limutnya maniru-niru kén lukar iṅ śayana.26|| 

	[ab]	lalu masa təṅah kuləm asəpi ruru səkariṅ kamuniṅ,hana mandra cucūrṇya muni manaṅis asraṅ aganti ləyəp,
[cd]kalavan taḍah harṣa magahuran minta kasih karəṅa,yadiya tilémaṅ vulan amalaku liṅnya tumuta pəjah.27|| 

	[ab]kalaṅə̄nya riṅ eñjiṅ avuṅu səminiṅ tréna deniṅ əbun,paṅuvuhni kuvoṅnya muni masahuran ri daləm nagara,
[cd]akakab pakatonaviṅ tahən ika matra katubniṅ aṅin,[msJK-5r]magəlar siraranya kadi paṅisi rurva sakeṅ gəluṅan.28|| 

	[ab]	asinaṅ ri vijilniṅ aruṇa səminiṅ kayu vahva séni,dumilah gupuranya kanaka ri daləm kadi candra lumə̄ṅ,
[cd]ri samipanika-rjja graha kabini ajyan amarpat agə̄ṅ,lumarap ri pucaknya mani maya sahantiga géṅnya murub. o.29|| 


canto 5: 
                +++--+-+---+------+-+-=
	[ab]kilyan bvat smara raṅkaṅ arja ginave rinacana kinəñəp rinūpaka,tvasniṅ rāga sinr̥ṣṭi sampun apagəh mapatiga lara kuṅ dinadyakən,
[cd]paṅniṅ śoka ginātra kori vaṅunanya turida mavilah karāsikan,mosuk harṣa lulut rinaṅtihana kiṅ-kiṅ inadu pat éduk raras hati.30|| 

	[ab][msJK-5r]ṅkana śrī parameśvari pinarékiṅ *vvaṅ (em., vaṅ msJK) ahayu pinakesiniṅ purī,tus-tus vaṅsa kadaṅ-kadaṅ aji anéka kula-kula marək mapavahan,
[cd]mvaṅ strī vr̥ddha karaṇḍan ahyaṅ ahaləp midər ajajar atuṅgalan caka,dénya bhava kadiṅ tulis kahiḍəpanya padha-padha madum-duman raras.31|| 

	[ab]apan yan vuvusən ajəṅnika savaṅ jaladhi madhu manisnya yan lihat,aṅde rés makaraṅ-karaṅ alis alandhép ariṅi-riṅi kesisan pupur,
[cd][msJK-5v]maryak malun ahaṅsa-haṅsa gəluṅanya méhirəṅ akusut tibéṅ pipi,pantəs tapva rarasnya manjahata rāga təṅah ika kahambéniṅ susu.32|| 

	[ab]vantən lvir gərəhiṅ kapat pavulatanya huvusiṅ asuji hyasan dadak,byakta sinvama raganiṅ *vvaṅ (em., vaṅ msJK) umulat-umlata ri təṅahnya kesisan,
[cd]rém kiṅ-kiṅ matəmah riris turidaniṅ *vvaṅ (em., vaṅ msJK) amédhari tapihnya riṅ jinəm,luṅniṅ harṣa maluṅga-luṅgah avilət-vilət apuhara maṅgagap tavaṅ. o.33|| 


canto 6: 
	+++--+-+---+++-++-=
	[ab]sakvehniṅ marək arja tan hana kuraṅ rumnya gənəp riṅ raras,ndan isthanya yayan kagéman i ajəṅ saṅ mas manikniṅ purī,
[cd]éndah tapva rarasniran vinulatan tapvan ləsəh riṅ manis,sākṣāt rāga piniṇḍa rūpanira siṅgih saṅgama ṅinḍarat.34|| 

	[ab]éñjiṅ rakva huvusniṅ ahyas asalin siñjaṅniraṅ asturi,luhya liṅgih arajasan dadak amet lisyan tikəlniṅ alis,
[cd]tan sulihniṅ aṅanti sanmataniran bvat lvir vulatniṅ tulis,nahan hetunikaṅ marək-marək arés somyāṅucap tan umuṅ.35|| 

	[ab]sāsiṅ solah ira gavé tarida kiṅkiṅniṅ mulat kasrépan,pantəs yan paṅadəg lumimba yararas lvir polahiṅ padapa,
[cd]yapuan éva maha ṅiriṅ liriṅ ira ṅgat-gat maség-séṅ smita,cumbva méndah arajasa misani yan pojar téka mlad prana.36|| 

	[ab][msJK-6r]tis-tis masa ri liṅairiṅ ravi maṅa luhya ṅadəg riṅ natar,tan śobha maṅuré gəluṅ misisakən susva-rjja deniṅ uyaṅ,
[cd]marma ṅémbani putra-putran iran eñjuh édan patutan aji,tan ryamban kiaudaṅ-kudaṅnira pinak-pak cét tuhan liṅ nira.37|| 

	[ab]yan sore humusiṅ ḍavuh pitu mareṅ taman mahas lalana,bhrānta niṅhali cataka naṅis i rém-rémniṅ hima rantayan,
[cd]aṅhiṅ lét dinala-déla tiniṅhalan ləṅləṅ mihat riṅ tavaṅ,lvir muksaṅ kətəriṅ patar sumilib améṅ-péṅ kəḍapniṅ vulat, o.38|| 

canto 7: 
	-+---+-+---+------+-+-=
	[ab]*sinevakan ( • Emend sinevakən?) i ramyaniṅ taman ateki hayuniran apéndahan liriṅ,ləmas-ləmas i luṅgahiṅ gaḍuṅ aket mara-marak i təṅahnirāṅlurus,
[cd]pucaṅ-pucaṅaniṅ pucaṅ gaḍiṅ aséva miriṅ i gəmuhiṅ payodhara,sasañjata puḍaknya teki makəmit ri sétisira parantiniṅ kalé.39|| 

	[ab]syapéka tan avédya maṅpaṅa ajəṅ-ajəṅira ratuniṅ karasikan,raras hati huvus manuṅkul anukula turida lara rāga kuṅ lulut,
[cd][msJK-6v]lavan rudhita soka harṣa makiris rəṅih umatur i kiṅkiṅiṅ hati,ya téka maharəp-harəp ri səḍəṅiṅ smara bhaya ri daləm pasaṅgaman.40|| 

	[ab][msJK-6v]aras *vvaṅ (em., vaṅ msJK) umulat ajəṅniran abhūṣaṇa kadi-kadi muksa riṅ riṅ səkar,adandan aṅivis təṅah linuputan tapih aṅelih ikalaniṅ uyaṅ,
[cd]baṅun mupéta rakva luncipi alisnira tahér agəlaṅ-gəlaṅ susu,savaṅ madhu piniṇḍa manisa manis-manisira tuhu mūrtiniṅ sari.41|| 

	[ab]laluṅ masa piraṅ kuləm vahu mayat məkara ṅasana muṅgu  riṅ taman,gərəh jarumana kapat ḍatəṅa maṅaturakəna ri panjrahiṅ səkar,
[cd]kapiṅrva tumiba riris ana kilatnya kuməḍap i samipaniṅ révéṅ,baṅun majara harṣaniṅ patər anivya ri sira kaharəpnya sémbahén.42|| 

	[ab]ikaṅ kaka-kaka-daləm puri manahnya paḍa vijah atuṅgalan raras,badu anaka mopa vasa kadi hira vajanika mahémbanan laṭi,
[cd]anan dadak amahva-mavvani sipatnya karahurana sésa tan ləbur,makanya masaput-saput pupur avarṇa śaśadhara tinampvaniṅ riris.43|| 

	[ab]anan kadi tulis ajəṅnyan akéda-kéda aṅadəg avarṇa suṅkava,gəluṅnya rumarab mareṅ mukanika miu-miru təpiniṅ tapih lukar,
[cd][msJK-7r]lumampah aṅelih-élih kadi tan intara sukunika kabvatan susu,sapolah ika tan vruh aṅrva kaharəp-kaharəp ika tinuṅku-taṅkulan.44|| 

	[ab]apan yan ucapən ayunya kadi muksa vulatana ri kalaniṅ rəməṅ,alisnya kadi cataka ṅlayaṅ avarṇa kilat i pamitanya yan lihat,
[cd]gərəh ləṅəṅ aganti mandra paṅəsah-paṅəsah ira ri pamrihiṅ sipat,siris padhani luhnya sarbas i matanya vahu mətu kapəñcəriṅ kakus.45|| 

	[ab]ikaṅ *vvaṅ (em., vaṅ msJK) ri daləm kabeh paḍa huvus vinarah i kaharəp vareśvari,méné kuləm ataṅya-taṅya sira rakva maréṅana ri pūrṇaniṅ sasi,
[cd]lavan sahana saṅ mamarvani karasikan iki vinarah ginopitan,parəṅ ḍatəṅa ratri kala marək ahyas adulara matuṅga-tuṅgala.46|| 

	[ab]iaṅ saji huvus sumaṅgraha tiniṅkah arəja ri daləm pasaṅgaman,sugandha ana dhupa kasturi səkar jənu ana tigasan aṅutkatha,
[cd]anan muliha riṅ svara laya hiḍəpniṅ umulat i laṅənya kasrépan,garantuṅ alaṅa haneṅ yava maganti ṅaraṅin araras rinəṅvakən.47|| 

	[ab]samantara ri liṅsiriṅ ravi tumuṅgaṅ acala kadi harṣamatuka,[msJK-7v]anan lumaku-lakvan olih asavaṅ héla-héla miyatiṅ vaṅiṅ purī,
[cd]avas pətəṅa pambəkanya kaka havya hiḍəp ira monén katiṅgala,nimittanira ṅanti sakṣaṇa ləpas kadi lakuniṅ arés kaciryana.48|| 

	[ab]gumanti rumahab limutnya saulésaiṅ akalihan anurun-kén lulut,mélés kadi gəluṅ kukar nirada méléh ahirəṅ amarantya-kén riris,
[cd]suméṅ-séṅ i vijilnikaṅ śaśadhara vénés alura kəmul-kəmul hima,savaṅ mukanin adyah cruk avədin kaharékana kinubda riṅ saṅu. o.49|| 

canto 8: 
	+++--+-+---+++-++-=
	[ab]sampun yajña manobhaveki ginəlar śrī nātha riṅ lakṣaṇa,səṅniṅ rāga sumar haneṅ hati maha ṅgat-gat harəp saṅgama,
[cd]nāhan marmaniran lumampah anilib mañjiṅ mareṅ jro purī,tan sah kasihira vaṅ aṅhinya ṅiriṅ mvaṅ paṅavin pavahan.50|| 

	[ab][msJK-7v]ndan rakveki titar kadaṅ aji kulanya nvan vidagdhéṅ naya,katiṅ rat kéta rāga hetuka ṅaranyan pavakiṅ rasika,
[cd]vruh-vruh ry ambəkaniṅ sinévaka bisa ṅriṅ-riṅ manahniṅ tuhan,sojarnyeki varahniṅ agama tétés siṅgih juga *vvaṅ (em., vaṅ msJK) kavi.51|| 

	[ab]ambək śrī naranātha denya taka harṣa kuṅ lulut kasrépan,marma ṅgégvani tan sah aṅrahati sojarnya manah saṅ prabhu,
[cd]kambaṅniṅ satapatra lagi pamavan kuṅ rumnya muṅgviṅ taṅan,[msJK-8r]tan ryamban hinaras-haras tiniliṅan tiṅhal sumambya ṅucap.52|| 

	[ab]nāhan liṅnira rāga hetuka vuvusniṅ *vvaṅ (em., vaṅ msJK) rəṅən teki-hén,ndin gayan vənaṅaṅ madhubrata vasāṅadoh o rarasniṅ səkar,
[cd]ndo harṣa taḍah harṣa haran ri səkarniṅ lek mijil riṅ vəṅi,ndak tén bhrānta kata kalaṅkyaṅ aharəp riṅ megha kabvan riris.53|| 

	[ab]nantən teki hatur paṭik aji səkarniṅ cémpaka nvaṅ mənur,nir ndon teki rarasnya sampun anəḍəṅ yan tuna ṅantiṅ gəluṅ,
[cd]lavan padapa tan anaéki pakénanya doha saṅkeṅ pipi,maṅka rāga ṅaranya yaṅ hrétana kiṅkiṅnya tévas tanpa don.54|| 

	[ab]nāhan teki saharnya rāga karaṇāṅrəñcəm kasekan smara,sampun prāpta sireṅ daləm tucapa tiṅkahniṅ *vvaṅ (em., vaṅ msJK) iṅ jro purī,
[cd]kañcit śrī parameśvarī huvus aliṅgih ramya muṅgv iṅ natar,sakvehniṅ paricārikākrama marək himpor səkarniṅ gəluṅ. o.55|| 

canto 9: 
	++++-++------++-++-+=
	[ab]prāpta liṅgih (nr̥pati) sumaṇḍiṅ nr̥pati vasa-vasa nyambana ṅél amakpak,ambətniṅ ken kasiṅkab kadi maṅarahakən rāga kiṅkiṅniṅ onəṅ,
[cd]suṅsut-suṅsut sudevī lagi kinəda-kəda muṅgah iṅ jro paturvan,marma nuntun tan imbā narapati madulur muṅgahiṅ jro jinəm mrik.56|| 

	[ab][msJK-8v]ndatan saṅke tan aṅga vuyuṅ ira ta kunəṅ tan sakeṅ lot mapaṅgil,aṅhiṅ duké sé héṅniṅ turida kahavaran rumnira murna maṅras,
[cd]marvāṅéo rés tikəlniṅ alis arəṅu ané socaniṅ luh kuməmbəṅ,tapvan mantén pinak-pak inari-hari təkap saṅ kéda lot rinəṅvan. o.57|| 

canto 10: 
	+++--+-+---+------+-+-=
	[ab]maskv induṅ mapa hetuniṅ miṅo asuṅsut arəṅu-rəṅu éva suṅkava,ndak ton tapva manis-manisni pamatanta lumihat ibu tan kadiṅ lagi,
[cd]siṅ solahkv iki saṅharas pipi anan siniku-siku maṅolakən təṅah,ndatan kani laraṅku ménva yadiyan ragəta tapaki tuṅtuṅiṅ kuku.58|| 

	[ab]ah vantən-ku tan élika salaga riṅ patər akətər anantya-kén riris,miṅé padapaniṅ jriṅ aṅlih inavosan i paṅalayaniṅ vəlas harəp,
[cd]paṅgil-paṅgilaniṅliraṅ kinayuh iṅ gaḍuṅ aṅelih aṅolakən tavaṅ,maṅke tki tuhan vuyuṅta sahaja puputa guyu panarkaniṅ hulun.59|| 

	[ab]ndah laṅgə̄ṅa muyuṅta rakryan i manéhta pah lalun i pamvitiṅ hulun,aṅhiṅ teki tuhanku matya kaharəp-ku malabuhana jéṅta riṅ jinəm,
[cd]déṅan śīrṇa kahandhém éṅ susu yadinya kacucuka ri landhépiṅ alis,pinta kénta huvun luhar ya rurubaṅ-kva bibi pénjaha riṅ pasaṅgaman.60|| 

	[ab][msJK-9r]akara pva gənəp tigaṅ vulan ateki katuturana tāku riṅ tilam,caṇḍinta kvi raras-rarasta maviluṅ-luṅ lara turidanta riṅ halun,
[cd]ndan yan pūrṇama kala carvana təṅahta saha kusuma layvaniṅ gəluṅ,kəmbəṅ-kəmbəṅ luhta majar i lulutta salahasa tiniṅgaliṅ hulun.61|| 

	[ab]sampun masa ḍavuh rva yan gumuliṅa pva kita təhər anurva-kén taṅis,ndan riṅ svapna katéna tāku maṅisapva ṅulu-nyuluha maṅharas pipi,
[cd]cumbva véha səpah sakeṅ vaja masa nuculana ri tapihta tan lukar,ṅka tākun sari-sarya méṅ-péṅ ahajəṅta manékanana kaptiniṅ hulun.62|| 

	[ab]nahan liṅnira naṅlipur-lipurakən turida saṅ akiro katasikan,maṅéh kakvan ikaṅ lulut kadi səkarniṅ asana vahu maṅrəṅa gərəh,
[cd]lavan cataka mét riris riṅ apa yan gila-gila ri karəṅvaniṅ patər,byakta sinvam arén akəmbaṅa asoka haṅu-haṅun i sampuniṅ hudan.63|| 

	[ab]akveh buddhi narendra maṅracana kiṅ-kiṅ araras ṅayu priyambada,ləṅləṅ yan paṅiduṅ maha ṅudaṅ-udaṅ susu garégétan aṅaras pipi,
[cd]siṅ-siṅ rakva vuvus naraṅ-hulu taṅan saha marəka ri jə̄ṅ nareśvarī,cab-ṅér vasnira saṅ minaṅkana manisniṅ ujar aṅani padmaniṅ hati.64|| 

	[ab][msJK-9v]ambək śrī parameśvari kadi tinaṅhi turidanira tan vavaṅ ləbur,vahva ṅluṅ-luṅi rāga tan vuruṅ anut tinari-hari lumé pinaṅkvakən,
[cd]vantən aṅganya viraṅ niran vavaṅ asiñjaṅ ira lukara yan kinélakən,nahan marma niran lumiṅair akiput-kiputa tiki linuṅsuran tapih.65|| 

	[ab]sampun mayu saraga riṅ jinəm aṅantyani turida viniddhyaniṅ smara,rəp mampəh pavisik-visih mari karəṅvan ujar-ujar aganti tan umuṅ,
[cd]aṅhiṅ teki rəṅih-rəṅihnira lavan paṅəsah ira rinuṅva-ruṅvakən,nhiṅ ah vus kaka liṅnira mrih anéhak jaja mahénék apan katiṇḍihan. o.66|| 

canto 11: 
	--+-+---+------+-+-=
	[ab]tadanantareki tumibaṅ ghaṭita təlu ri sampuniṅ gati,irika ndatan vavaṅ aturva maharəja gəluṅ huvus lukar,
[cd]karəṅa ana babaniṅ aṅharéki pipi sumambya-suṅ səpah,avarah ri sihnira silih suval ujar araras rinuṅvakən.67|| 

	[ab]avuvus narendra təhər aṅharih-arih aṅucap nareśvarī,aharəp sirāṅləṅəṅ alalana mahas-ahas edran iṅ taman,
[cd]təhər aṅrarah kusuma maṅlipura mara haripnikuṅ mata,sakatambey eṅjiṅ irikan laris adulur ahimyan-himyanan.68|| 

	[ab]ri huvusnira ṅucap aganti paḍa pituruniṅ karasikan,aturu ndatan avədi kāla sira huvus amukti saṅgama,
[cd]kisikiṅ huləs mari karəṅva ṅésésan aṅésah silih gupi,hana ken lukar kavadal asriṅ aluluman aṅanti riṅ dagan. o.69|| 

canto 12: 
	+++--+-+---+------+-+-=
	[ab][msJK-10r]sakvehniṅ paricārikā glar amajaṅ vulan atiki gumanti varṇanən,akveh bhāvanika anan paṅiduṅ asraṅ amaca-maca maṅgəlar nita,
[cd]len tekaṅ magaməl anan panalukat ləṅgəṅ araras aliṅgih iṅ natar,dudva bhava kalen na visik asuṅ-suṅan ujar amirəṅva-rəṅvakən.70|| 

	[ab][msJK-10r]strī-strī vr̥ddha mateki saṅ kili karaṇḍan anuha-nuha riṅ paguṇḍikan,aśrī bhāvaniran hanāṅulih-ulih kaka-kaka marək asraṅ aṅrubuṅ,
[cd]mar tvasnyan kəna raga-ragan aṅucap saha guyu-guyu lagi tan umuṅ,hetunyan paməkul ri rovaṅ ika marək-arəkana *aṅukur- (em., aṅukr- msJK)ṅukur gəluṅ.71|| 

	[ab]ndah vanton rara kanyaka réja savaṅ vulan aluru ri paṅlvaṅiṅ kapat,ndan rakveki hələm gatinya tarima-kéna mayugala rāga hetuka,
[cd]nahan hetuniṅ asmu suṅsut aviraṅ-viraṅa tiki yadin kinavruhan,marmanya masaṅ ambak abvat avuyuṅ pinaca-pacəhan nambya-kén taṅis.72|| 

	[ab]luṅhāṅdoh amisanta ri vitiṅ asoka gumuliṅ arurub-rurub səkar,[msJK-10v]tan tévon lukariṅ tapih susus-susupnya kasarakat alum katindhidan,
[cd]tan samvas rarabiṅ raréb-raréb anis rəsəp analasi gatraniṅ huləs,ndatan vruh mata yan tinaṅhi təkapiṅ kamula marək akon amuṅgaha.73|| 

	[ab]len tekaṅ madulur-dulur kalih atuntunan araras arumpukan mənur,sə̄ṅ-séṅ rāga vuvusnya nojar akalib tinuna-tuna tinuṅtuṅan guyu,
[cd]lila liṅgih ararya-raryan akéda-kéda kaguliṅan iṅ sila tala,ləs mrém teki paḍa harip sumaputaṅ mata sahaja katurvan iṅ natar.74|| 

	[ab]eñjiṅ māsa huvus ḍavuh valu paréṅ nr̥pati vahu mijil sakeṅ jinəm,prāptaṅ kumba padamvandhamvanira sampun arəja sumonaha riṅ batur,
[cd]len tekaṅ kaka sampun arpat akiré marək i sira manampa pahyasan,riṅ ambyan sira yan maliṅgih ajajar mapédhé-pəḍək akalihan uləs.75|| 

	[ab]byatitan ri huvusnira hyas umaréṅ taman adulur atun-tunan taṅan,guṇḍik ramya paḍa dulur kaka-kaka nvam arəja kadi panjrahiṅ səkar,
[cd]tan tva-mbaknya maha ṅlipur-lipurakən haripi matanika majaṅ sasi,luṅhāṅadéh aṅalap səkar saka harəpnya vija-vijah arumpukan gaḍuṅ. o.76|| 

canto 13: 
	-+++++-----++---=
	[ab]ri piṅgir-piṅgirniṅ ve akaraṅ apañjaṅ maṅililan,maṅaləṅləṅ luhya nr̥pati lumiyat kalih adulur,
[cd][msJK-11r]ləṅəṅnyāhimpər sāgara mapasir iṅ groṅnya mahurus,mapaṇḍan rambat tūt sisi kadi təṅah sampun aṅisis.77|| 

	[ab]ri tuṅha-tuṅhaniṅ pasisi pidaṇḍanya njrah asəkar,anan miṅgək rupanya hinupuk-upukniṅ ryak alaṅa,
[cd]ru vahnya ṅantiṅ karaṅ aluṅid arja riṅi-riṅi,vias-vas tan péndah kadi susu kanin śīrṇa kakuku.78|| 

	[ab]ri duṅhusnya grət-grət pasi-pasir ika taṇḍəs aratha,tinampvan-tampvan deniṅ alun agəṅ adyūs amalapar,
[cd]kasiṅkab-siṅkab venya maṅəmuki paṇḍanya *ri (em., riṅ msJK) təpi,lumimbak ryak-ryaknyānikəl asəmu siñjaṅ linuputan. o.79|| 

canto 14: 
	++------+-+---+------=
	[ab]prāsāda ləṅəṅ i təṅahiṅ taman sphaṭika kumram inukir aruhur,śuddhākiris aṅulap-ulap kasə̄ṅan i kəñarniṅ aruṇan umijil,
[cd]aṅhiṅ para-parani limutnya niñjaṅ avəlun-vəlunan alimunan,hyaṅ candra mabaṅun aviraṅ tumona ri pucaknya dumilah asinaṅ.80|| 

	[ab][msJK-11v]ṅkanan nr̥pati parəṅ umuṅgah asraṅ aruhun-ruhunana ta sira,ṅhiṅ tan sah ira téka rāga hetuka mapavahani sira marək,
[cd]léng-léng lumiyati haləpiṅ lurah sinaput iṅ limut amaya-maya,megha hirəṅ aménuhi kéṅkulan hudan ikaṅ traṅa aniraṅ anisih. o.81|| 


canto 15: 
	[ab]ṅkāne sornya kadava gurvan asənət muṅgviṅ luvukniṅ gəgər,aṅlistiṅ gupuranya maṅharəpakən lvah gə̄ṅ təlas vinvatan,
[cd]aṅde harṣa tiniṅhalan həduk i raṅkaṅnyāṅjəlag kesisan,tan vaspada patumpa-tumpanikanaṅ merv aruhur koṅkulan.82|| 

	[ab]deśa pveki kunəṅ kasimpar arénés tis-tis hənunya samun,rantun-rantunaniṅ hima dulu-dulur sampun madadyan riris,
[cd]kuntalnya sraṅ anambayaṅ ləyəp adoh muksa nusup riṅ rəməṅ,aṅhiṅ mraknya jənək manavaṅ alaṅa *vvaṅ (em., vaṅ msJK) matra tan vaspada.83|| 

	[ab]lor vetanya ləbak-ləbak pasavahan ramya tata tut lurah,himpər sāgara maṅlurak-lurak arés tvasniṅ miyat kasrépan,
[cd]ləṅləṅ yan dinéla baṅun tan arata piṇḍanya diniṅ limut,muksa misra lavan laṅit pətəṅ adoh yāṅkən pətəṅniṅ ravi.84|| 

	[ab]ramya thani ḍusun-ḍusun kuṭi ləvas caṇḍinya tan kambarah,vuṅva-njrah ri aatarnya sampun anəḍəṅ śīrṇa gumantén ləvas,
[cd]pantəs teki parantyaniṅ *vvaṅ (em., vaṅ msJK) ahañaṅ kalih kakuṅnya dulur,luṅāṅdoha mamét hurip masənə̄tan hetunya muṅsir kadaṅ. o.85|| 


canto 16: 
	----+--+------+--+--=
	[ab]makin alaṅā naranātha miyati ləṅəṅiṅ vanadeśa ləyəp,gunuṅ aruhur giri vindhya kaparək i *samīpa (norm., sam⟦p⟧ipa- msJK)nikiṅ nagara,
[cd]para-paraniṅ mahas aṅləṅəṅ asaṅu tanah ləpihan vinava,masənətan ahyun améta kaləṅəṅiṅ anantva kiduṅ kakavin.86|| 

	[ab][msJK-12r]lvah ika saké ruhur agra tuməḍun aṅəné paraṅan gumuruh,gumulakan iṅ éra madras amalhar i tusnya katon abiru,
[cd]asana vuṅu jriṅ asoka kahili saha padapa kumram avon,hana kadi layvaniṅ adya sari ruhur amet ayu tīrtha gama.87|| 

	[ab]paraṅan arés i mukanya tumayuṅ i rəṅatnya baṅun rébaha,savaṅ hinukir ta rupanika kadi macavintén agatra muṅup,
[cd]hana kadi caṇḍi sila tuvan inavitiṅ cdvad akét avilət,vé ika mélés humis adaravéyan aputih tinuduh-tuduhan.88|| 

	[ab]rari liyatiṅ pataptan kadi siluman iṅ agra katon aṅisis,hana kuməḍap mavalantaga baṅun aṅavésa makon umara,
[cd]makin ahaləp maka gopura véléki limutnya suméṅ aruhur,ləyəp anamar ari loka pavulatanika kinédhap-kəḍapan.89|| 

	[ab]hələm ibu yadyapi ta ṅvaṅ atuha ləvaséṅ viṣaya pva huvus,arəsəh akétya karaja vibhavan avaneh maṅiva karatun,
[cd]luməkasa tāku lavan kita mahasa atiṅgala rājasabhā,umusira pad bhaṭāra kəta manusupeṅ giriśr̥ṅga mavan.90|| 

	[ab][msJK-12r]kaka tan ika kaharəp-ku mahas-ahas adoha sakeṅ nagara,masalaha vīrya manambuta kasaṅ i harəp-ku lumakva kavi,
[cd][msJK-12v]lévu mara ramyaniṅ anjajaha pasir ataṇḍaha deśa lényap,suka yadiyan pojah oṅ karaṅ akalihana təpiniṅ jaladhi.91|| 

	[ab]nahan ika nojar ira srépati masahuran maṅucap kaharop,hana ri hiriṅnira stuka umatur aséṅ gayu-guyva kalib,
[cd]paṭik aji maṅavinakəna karas tanah arja siṅi,palarən anirsa kavi svara tumuta pəjah dadahéṅ pasisi.92|| 

	[ab]vau uménéṅ paṅucap nr̥pati ana ta teja katon asinaṅ,kadi-kadi candra sava kalaṅan ajéja bhāsvara konaṅ-unaṅ,
[cd]iniṅət-hiṅətnira kalih umulat ahulap mataviṅ luṅayan,hana r̥ṣi *nārada (norm., naradha msJK) muṅvi təṅah atiti vaspada yan kaparək.93|| 

	[ab]ḍatəṅ aṅadəg ri harəp yaya sira maṅabhivada ri saṅ nrpati,tumuluy asanti mupakṣama aira paḍa harṣa mulat magiraṅ,
[cd]padi madulur tumameṅ pura sira sukha yar sinégé-sigéhan,hana kéta padya sumaṅgraha saha saréh arja madhupa marum. o.94|| 

canto 17: 
	++-+---+--+-+=
	[ab]nāhan vuvus nr̥pati bhāgya ta saṅ maharṣi,maṅkén ḍatəṅ ry anupa deśa taman təmuṅ don,
[cd]tis-tis ndatan hana bhinakti kuraṅ kalaṅvan,siṅgih mateki puraniṅ prabhu hīnaśakti.95|| 

	[ab]nan liṅ narendra sumahur vara paṇḍita kya,é vruh ṅhulun ri kita yan prabhu siṅha dhairya,
[cd]aṅhiṅ mateki pinujiṅ rans cakraniṅ rat,saṅ laṅgə̄ṅa sivinén iṅ bhuvanandha don-ta96|| 

	[ab][msJK-13r]	sakvahni saṅ prabhu samapta kabeh paḍa tvaṅ,ndatan aneki vanya laṅghyana siṅ pakon-ta,
[cd]bhaktya nukula ya umandhém i pādukan-ta,masnana sityasa lébuni pada dvayan-ta.97|| 

	[ab]śaktinta hetunika yan mapagəh rikiṅ rat,saṅ sādhu teki pari dhalana de narārya,
[cd]vaṅ duṣṭa tan hana rinaksa dhinandha sikaya,sojarniṅ agama tinut pinako-pa pati.98|| 

	[ab]samanta riṅ bhuvana tékya pavé praharṣa,dhananta yeka magave sukha tanpa hiṅgan,
[cd]bhéddhanta yeka mégavé vara niścayéṅ tvas,daṇḍanta yeka magave vədiniṅ tumiṅhal.99|| 

	[ab]vantən mateki pavəkas-vəkas-ṅkva natha,avay rəsəh palé-paléh magave karakṣan,
[cd]rakséka nojarira saṅ prabhu śakty atiga,rapvan rinaksa vidhi nātha təkap nikiṅ rat.100|| 

	[ab][msJK-13r]kéliknikaṅ bhuvana havya giṇeṅ hinambah,kahyunta yeka gavéyénta maraṅ sukaṅ rat,
[cd]sampun pva yan kakavasé-ka təkap narendra,byskta mavéh sukha lavan pagəhiṅ kaśaktin.101|| 

	[ab]lavan muvah pari varanta pilih təkapta,siṅ yogya maṅavina rajya vnéka niti,
[cd]sadhunya sampun apagəh riṅ ulah tan himba,ambəknya sampun apagəh magave kabhaktyan.102|| 

	[ab]silanya yeka magave sukaniṅ tumiṅhal,sankép ya riṅ guna ané riya tan anāṅsal,
[cd]sastrājña dharma ginavenya jagaddhitéṅ rat,	[msJK-13v]27	ndatan vavaṅ maṅaka buddhi maṅaṅkas-aṅkas.103|| 

	[ab]maṅko svabhavanikanaṅ pilihən narendra,siṅ karya yogya sara bhara-kénanta rirya,
[cd]svastaṅ jagad niyata yan kavasé-ka dénya,byakta karakṣa kita tan hana dur-asan-ta.104|| 

	[ab]yapvan ana ṅaku kasadhun iké ryavoknya,bhaṅga bhimana juga tan tuha sādhu buddhi,
[cd]lésyana yan harəpa vīrya kuraṅ gunanya,nicca svabhavanika yogya tibana daṇḍa.105|| 

	[ab]yadyan priyanta kétika yadi vandu varga,ndah yan kinélikan ulahnya təkapnikaṅ rat,
[cd]ayvé-ka trésna kita duhkha təmahnya tésén,yan hat-hatén ṅuni-ṅunin vənaṅ opa patya.106|| 

	[ab]aṅhiṅ jagat ya juga mitra kadaṅ narendra,mataṅya yogya gavéyéṅa sukanya dan-ta,
[cd]yadyan matoha ri huripta magə̄ṅ yasan-ta,yapvan rumakṣa jana sādhu rumakṣa dharma.107|| 

	[ab]ndan yatna-yatna ta kita naku riṅ sva karya,mvaṅ sevaké kita déla yateka takap-ta,
[cd]solahnya yeka pilihanta lavan haturnya,akveh ulahnya kavuvunnya paḍa padudvan.108|| 

	[ab]ndah vantən hartha ginəlarnya pasevakannya,mvaṅ śabda siṅ rata maadva sadénya mojar,
[cd]len kama yékana giṇeṅaya haturnya tam-tam,ta ton mara ika lamun katəkana vīrya.109|| 
	[ab][msJK-14r]	yoko musuhta bapa ayva kita pramada,saṅsāra duhkha paparihnya paro-pa vada,
[cd]vavaṅ ika ta juga rovaṅaniṅ magosti,rapvan tan éṅguṅ apagəh mara ka-prabhun-ta.110|| 

  [ab][msJK-14r]saṅsipta teki péṅucap-ku rəṅən narendra,saṅka-ryasih-ku bapa tan sakari kanintan,
[cd]vétniṅ géma-géména tāku ri pémbakan-ta,riṅ svarga déva paḍa harṣa manadhukara.111|| 

	[ab]na hetuniṅ hulun ateki ḍataṅ kamantyan,saṅké rikaṅ bharatha varṣa matāku ṅuni,
[cd]lila ləṅəṅ mahas-ahas téka riṅ samudra,vélanya dakṣiṇa paraṅ-ku sipiṅ kalaṅvan.112|| 

	[ab]akveh karaṅ-karaṅ aṅgul adanta-danta,maluntuh adrəs amagut mukaniṅ karaṅ-groṅ,
[cd]lumra gəlar-gəlara tan kya sirat-siratnya,ṅkana ṅhulun mahas anuddha uyaṅniṅ ambək.113|| 

	[ab]paksāṅku matuka mateki ana dbhuta bhra,ṅké-ṅké kato ryarah-arahnikanaṅ kadhatvan,
[cd]énda hdilahni gupuranya dudug lumandéṅ,lumréṅ bhuvah pada sénonya lumə̄ṅ sateja.114|| 

	[ab]marmāṅku yan ḍatəṅa padgata kala maṅké,mahyun vruhé sabha narāry anupa ti śobha,
[cd]maṅke pva niścaya ri kādbhutaṅiṅ kadhatvan,svarga hulap mulat apiṇḍa kavés kagéman.115|| 

	[ab]āścarya buddhi mami harṣa mulat kapuhan,siṅgih prabhūttama viśeṣa sudhiraśakti,
[cd]saṅ tan kapaṅ-paṅa kulanta lavan gunan-ta,dirgghya-yu rastu jaya śatru jagad pramana.116|| 

	[ab][msJK-14v]vdan srya-rjuno-ki maṅupa-ksama-rya pasaṅgup.antyanta bharani vijilni vuvuv maharṣi,
[cd]ayveki tan tulus asih vara paṇḍité-ṅrat,varan mréteki pituturta haneṅ hati-ṅaku.117|| 

	[ab]aṅhiṅ yaśeki kaharəp mami dadya vr̥ddhi,maṅrakṣa sādhu hitaniṅ jagat taṅ kinārya,
[cd]ndan yan hana mapaga vīrya lavan kaśaktin,maṅgəh ṅulun pəjaha riṅ raṇa tan dadi jrih. o.118|| 

canto 18: 
	[ab]nāhan teki vuvus narādhipati tan liṅgar pagəhniṅ hati,tan sah śrī parameśvarī hana ri saṇḍiṅ śry arjunāṅrəṅvakən,
[cd]harṣāmbək r̥ṣi *nāradā (norm., naradha msJK)ṅulih-ulih maṅkilane saṅ prabhu,akveh parva kathātiramya sahaneṅ *svargenucap (em., svarga nucap msJK) tan kara.119|| 

	[ab]tatkāle paṅucapnireki hana haṅsa sraṅ maśabdeṅ ruhur,mér ṅkāneṅ gaganāṅlayaṅ bhramita ya mét bhoga luṅha dulur,
[cd]rimpar megha riniṅhalan malulunan ṅkāneṅ ruhurniṅ purī,tan péndah kadi śabdaniṅ gélap aghāṣa ṅrik karuṅviṅ laṅit.	120|| 

  [ab][msJK-14v]āścaryeki manah narendra lumihat tan vruh riṅ upadgata,apan riṅ danu tan aneki karəṅa kaliṅ niré-jro hati,
[cd]nahan out niran patakvan ri saṅkan avaṅ ri paranyeki hén,lavan donya ḍataṅ mapeka ta knaṅ mojar maha paṇḍita.121|| 

	[ab][msJK-15r]e nāthaṅku nihan rəṅən vara-varahniṅvaṅ ri saṅ bhūpati,vantén tīrtha ri vindhusara kéta śobhātyanta riṅ nirmala,
[cd]kédran denikanaṅ gunuṅ makaṅaran konja ruhur bhīṣaṇa,prayāṅkén paraniṅ hulun mahas atīrtha mrih madévāśraya.122|| 

	[ab]ndah ṅkāneki sabha-sabhanya jənək akveh bhoga tan pantara,njrah taṅ paṅkaja len sugandhika sugandhra srak hrəbuknya vaṅi,
[cd]kumbaṅ lot makaraṅ-karaṅ kumuda modran matta deniṅ sari,hréṅnya ganti manoharan masahuran mvaṅ aṅsa muṅgviṅ bañu.123|| 

	[ab]lavan tan kavənaṅ lumaṅghyanana vérnya aṅsa vétniṅ ruhur,himpər parvata méru puncak ikahaṅ konja haləp durgama,
[cd]tovin tan hana teki mérgga avananya luṅa maṅlalana,hetunyan bhravita péga kuliliṅan tut lambuṅiṅ parvata.124|| 

	[ab]maṅke pvan ana askti padndhita dhanur sastrājña visnva-tmaka,khyātiṅ rat kota rama bhārgava panéṅgahniṅ jagat kétiama,
[cd]ləṅkap ṅhiṅ pinaka-gra sénanira tan sah paṅhilaṅniṅ musuh,trus tekaṅ giri konja deni tapakiṅ hru śakti tan popama.125|| 

	[ab]malva lyani guhanya kādbhuta maṅaṅ himpər tutukniṅ gunuṅ,paravanyeki sayat sayéjana lébanya tyanta riṅ bhīṣaṇa,
[cd][msJK-15v]durgé-véh (bhīṣaṇa)ri daləm yatekana tinutnya aṅsa ramya dulur,hetunyan katəka ḍatəṅ ry anupa madran riṅ tavaṅ tut rəməṅ.126|| 

	[ab]saṅksepanya bapāṅku śaktinikanaṅ rama pagəh niścaya,sék riṅ svarga huvus prakasa karəṅa riṅ vriya lavan guna,
[cd]yadyastun bhuvaneki dadya kaharəpnya tan vənaṅ laṅghyana,apan ṅhiṅ sinahaya saṅ prabhu ri katanyan marép mapraṅa.127|| 

	[ab]nāhan de r̥ṣi *nāradā (norm., naradha msJK)muji kaśaktin rama nissaṅśaya,yāṅde salyani buddhi saṅ nr̥pati himpər bahni muṅgviṅ hati,
[cd]apan tan kavənaṅ rumuṅvi-ka aśaktya-nani yaṅ savaneh,hetunya ṅabhimana tuṣṭa maṅadəg taṅ bajra muṅgviṅ muka.128|| 

	[ab]é saṅ *nārada (norm., naradha msJK) nyva saṅśaya kita śaktinya tan popama,yadyan rama sahasra tan dadi matakut védhya denyeṅ raṇa,
[cd]mvaṅ yan sāgara tulya śaktinika himpər méru riṅ bhīṣaṇa,dik tan sy arjuna tāku yanya yadiyan tan matya deṅkv iṅ raṇa.129|| 

	[ab]saṅksepanya halém-halém ṅhulun amet oṅgvanya réṅva-kéna,donén siṅ kahananya deṅkva pususén hopénya héntya-kéna,
[cd]yadyan muṅsira riṅ siva-ndha ṅunivéh brahma-ndha maṅhét taya,tutén tan hana teki-hén paritahan soṅgvanya nastha-kéna.130|| 

  [ab][msJK-15v]van liṅ srya-rjuna mojar aaru kumatuṅ taṅ krédha tan pantara,harṣāmbək r̥ṣi *nārada (norm., naradha msJK) ciha-ciha mvit mantuk én saṅ prabhu,
[cd][msJK-16r]luṅha tékya avan tavaṅ huvus adéh ṅkan śīghra muksé ruhur,prāpteṅ svarga tumuntén nvara-varah vratta ana praṅ hələm.131|| 

	[ab]ndan saṅ śrī nara narha mogha katəkan duhkha niké jro hati,aṅhiṅ rama jugeki rakva magave hrakṣalya saṅ bhūpati,
[cd]tan kva-mbéknira teki tan kadiṅ husana bvat vavaṅ suṅkava,aṅhiṅ teki viveka yé-niṅət-hiṅət riṅ tvas minuṣṭiṅ hiḍəp. o.132|| 

canto 19: 
	+++--+-+---+------+-+-=
	[ab]buddhi śrī parameśvarī sinaput iṅ turida təkapi gə̄ṅnikuṅ lara,vruh-vruh rakva (manah) sire manah nr̥pati tan katahənan i dilahnikiṅ hati,
[cd]lāvan deni varah maharṣi ri kaśaktinira paraśurāma kādbhuta,yāṅde duhkha kinubda tan kəna linālana mavətu taṅin tinurvakən.133|| 

	[ab]onék buddhinireki tan hana hiḍəp aira manémana sésthiniṅ manah,aṅhiṅ lot viniveka yeka ṅén-aṅan sakarana aji marya duhkita,
[cd]antuk riṅ vəkasan mateki ana rakva kira-kira niéṅ dalam hati,ndan rakveki mané ḍatəṅ nr̥pati riṅ śayana sira manambya taṅgéha.134|| 

	[ab]nahan hetuniṅ éhyas amrih asénaha sa-maṅinaki riṅ nareśvara,siñjaṅ caṅvli huvus kinasturi sugandha kadi hima kasénvaniṅ sasi,
[cd]mvaṅ raṅkaṅ paḍa hinyasan jamanika-nu kinuliliṅakən təkeṅ dagan,[msJK-16v]siṅ solahnira māṅlada gavéya marna aji matatur éṅ smara tura.135|| 

	[ab]sotan kalanireki muṅgah i paturvanira kadi maha gavé lutut,kiṅ-kiṅ rāga manis-manisnira luṅidiṅ mata vaja umadhaṅ sinajyakən,
[cd]len tekaṅ lurusiṅ təṅah saha payodhara təmunén i saṅ maraṅ jinəm,ndah sampun suménaha taṅ pupur umuṅgvi pipi pinék amaṅya-maṅyani.136|| 

	[ab]tég kumvaṅ gatīta rva vahu tumiba marvṅi kətəri nalaniṅ hati,nyér kvi tvas kumaras-raras kadi katona nr̥pati ḍatəṅ aṅ pasaṅgaman,
[cd]marma ṅolakəna ṅisapva néhér aṅarékana pipi sambya suṅ səpah,ṅkana śrī parameśvarī majar i kiṅ-kiṅ ira tohér anamba-nambaha.137|| 

	[ab]maṅke pvan lalu masa tan taka narendra yatiki vinavéta riṅ hati,suṅsut-suṅsut iran təmah luh aṅsapta ri pipi vélés aniram pupur,
[cd]tan ryamban gumuliṅ sumuṅkém akaraṅ hulu ləṅən asaput-saput sabuk,amrém karva karasnira ṅisék-isék néhér aṅucap arantanan taṅis. o.138|| 

canto 20: 
	++------+-+---+------=
	[ab]rakryan ndi karika paṅucapta ṅūni ri səḍəṅku vahu kakavaśa,marmāṅari-ari mavarah ri sihta sahaja mətu-mətu kalaṅə̄n,
[cd]mojar saha śapatha sinākṣyaniṅ ratih i kālaniṅ akarasikan,vantənku kaka aja kita ndatan vənaṅa teku luhika riṅ ujar.139|| 

	[ab]maṅke pva vəkasani lutut ta ṅūni kadi tan papuput atilara,vruh-ku pva gisi-gisiniṅ harəṅ-harəṅ i sihta kadi kaluputan,
[cd]marya-kéni paṅəsahaniṅ kinévala kiteku tan avih iṅ asih,ambəkta kaka kadi gaḍuṅ məkar paḍa tatan panébasi kalaran.140|| 

  [ab][msJK-17r]mvaṅ donku harəp i ḍatəṅanta riṅ śayana tan hana kinira-kira,siṅgih mata ana kaharəp-ku majara taṅis-ku yata kaṅ ucapən,
[cd]mvat-vata kayali-yalin-ku vatni vana-sih tiki tan alaṅ-alaṅ,tapvan marəsəhi paṅamérta tan varəg anam-tami vəkasiṅ ulah.141|| 

	[ab]nahan péṅuap ira mavéh raras hati təhər tuna-tuna séségén,ndan śrī narapati ana riṅ taman sira lumalana-kénāṅən-aṅən,
[cd]ri vitniṅ asana gumuliṅ sira mrém sharp tarika kavalésan,ṅhiṅ tan sah i sira rāga hetuka marək-marək aṅisapu jéṅ. o.142|| 

canto 21: 
	-+---+-+---+------+-+-=
	[ab]atīta rahineki vāhu suməna hyaṅ aruṇa nijil aṅrarah limut,narendra tumuluy mareṅ pura ḍatəṅ ta sira ri kahanan nareśvarī,
[cd]hañar təka sakeṅ padhamvan hiniriṅniṅ uva kaka anéka māṅdulur,aliṅgih i harəp narendra majar-jajar asəmu paliṅgih iṅ tulis.143|| 

	[ab]vavaṅ nr̥pati mojar induṅ apa hetuniṅ avénés anambva-kén raras,baṅun hana laranta masku masépég-sépéṅ i jaja təkeṅ payédhara,
[cd]vuvusnira təhər vasa ṅusap-suap muka saṅ ahayu kémbéhan manis,[msJK-17v]kataṅgama masuṅ səpah sira sumbya ṅucap analimur puték hati.144|| 

	[ab]anambəki kakanta masku laris aṅləṅəṅ amahas-ahas lavan kita,para prabhu kabeh ya māṅdulura ramya saha bala samuha véhana,
[cd]asiṅ sakaharəpta masku parananta kuṭi-kuṭi sudharma paryaṅan,yadin ləpasa tan hiṅana ḍatəṅ éṅ pasir alaléh umuṅgah éṅ vukir.145|| 

	[ab]ikaṅ *vvaṅ (em., vaṅ msJK) i daləm paḍa ṅiṅət-hiṅət ry ulahanika daləm numaṅkata,anan dadak amadhya-madhyani dukula vija-vijah amet karajasan,
[cd]dudu taṅ ahurup dhardharnya kahurup sakaharəp ika lésyaniṅ hiḍəp,hana misiki révaṅanya madulur makalihana manuṅgaṅ éṅ ratha.146|| 

	[ab]riṅ eñjiṅ hinataṅ tikaṅ bala samuha maṅiriṅiṅ anaṅkil éṅ ləbuh,apañjir akatap-katap anasasañjatanika umandhaṅ paḍa pupul.
[cd]lavan sahananiṅ pra vīra kavi bhadtha nipuṇa ri kalaṅvaniṅ vukir,paḍa lala sénaha sénjata kasaṅ karas arəja tanahnya dag siṅi.147|| 

	[ab]mijil nr̥pati sampun arpat atihaṅ ratha mani maya ratna bhāsvara,[msJK-18r]umuṅgah adulur-dulur nr̥pati maṅgaməl iri luṅayan nareśvarī,
[cd]praśasta kavi rāga hetuka ané hiriṅan ira mamaṅku pavahan,ikaṅ kuda padati śakti śara sarathinira tuhu céstya nindita.148|| 

	[ab]lumampah adədəṅ matut ləbuh agə̄ṅ vija-vijah asusun taruṅ pəgat,ikaṅ *vvaṅ (em., vaṅ msJK) aṅiriṅ parək ri sira teki lituhayu paḍa nvam iṅ vayah,
[cd]titik ry anupa *kavvaṅanya (norm., kavaṅanya msJK) vəka sevaka tumuluy asevake haji.ya kāraṇanika vruhiṅ naya vidagdha maṅinaki ri jə̄ṅ nareśvarī. o.149|| 

canto 22: 
	++++-++------++-++-+=
	[ab]lāvan sakvehnikaṅ strī ry anupa haṅu-haṅun yan rumuṅgviṅ narendra,hetunyāṅaṅkas-aṅkas lumaku-laku vijil kapva tan vriṅ manahnya,
[cd]lampah*nyāgyaṅ (em., -nya gya msJK) vədin sepa lumihati narendrādulur mvaṅ sudevī,ndātan kéva lukarniṅ gəluṅ amiru-miru kenya sampun kaluṅsur.150|| 

  [ab][msJK-18r]ndah vantən teki sākṣāt pinuhutaṅan ira rasiko jro paturvan,sampun kékét vuvusayéṅ karas arəja pinatra-kén ojar palambaṅ,
[cd]maṅke prāpta ṅadəg riṅ lavaṅa anaviṅakən vaṅnya maṅgviṅ harəpnya,ambəknya-raṅ vədinyan tagihan i manisiṅ tiṅhal aṅde prapañca.151|| 

	[ab][msJK-18v]len takaṅ vahva gat-gat lara turindanika binvatan kuṅniṅ onəṅ,lagya syaṅ rovaṅanyan mijil apakadhaṅan-nyéṅ raras tan vənaṅ sah,
[cd]prāpta gya-gyan moninjo ri sira masahuran mojar aṅds raras tvas,buddhnya bvat paḍa bvat sahaja maru-marun yan tumiṅhal sadévi.152|| 

	[ab]lavan sakvehnya muṅgu ṅ paṅuṅaṅan ararəm *vvaṅ (em., vaṅ msJK) makadyan vihiṅ rum,təkvan buddhinya tan karkasa bhisa makakés rāga tapvan kavastvan,
[cd]lagya-mém basa muṅgviṅ hati kéta-kétégén sébnya muṅgviṅ jaja agras,haṅko mamba manisyéṅ mata pata matasak hyuṅnya métvéṅ halisnya.153|| 

	[ab]akveh pélahnya tan tuṅgal araras agave harṣaniṅ *vvaṅ (em., vaṅ msJK) tumiṅhal,miṅgək-miṅgək alisnya rəṅu-rəṅu kadi tan harṣa tiṅhalnya sva,
[cd]sampur-sampurnya keṅis dumadak inuvahan tan lukar mogha keṅkab,kadya mintonakən hritni susunika kuniṅ len təṅahnyaṅgaluṅgaṅ. o.154|| 

canto 23: 
	-+---+-+---+------+-+-=
	[ab]dudū taṅ adulur-dulur pili-pilih *vvaṅ (em., vaṅ msJK) arəja ta kunaṅ tuhan-tuhan,karaṇḍan aṅiriṅ yathākrama paḍātuhan ana ri harəp *mapavvahan (, mapavahan msJK),
[cd]vagəd rasiki saṅ hinəmbanakən iṅ kaka-kaka kadi tambaṅiṅ vulan,ḍataṅ pva ri harəp narendra sahajaṅ gumuyu-guyu tinagva-tagvakən.155|| 

	[ab]atuṅgalan ulahnikaṅ *vvaṅ (em., vaṅ msJK) umulat ri sira paḍa kəna priya ṅalam,ya kāraṇani luhanya marbas i matanya bavu-bavu manis nareśvara,
[cd][msJK-19r]anan dadak alisya-lisya ri haripnya-ripi matanika majaṅ sasi,təka sih apəpət-pəpət muka rarasnyan api kalilipən sadék hrəbuk. 156|| 

	[ab]anéki maṅənés kalih kavula tan duga-duga yan aliṇḍuṅan taviṅ,asiṅ sakaharəpnya yenucapakənya matanya-tanya liṅgi tan umuṅ,
[cd]ndi toṅgvaniki rāga hetuka vulat-vulati mara vuvusnika kalib,vaya pva si tuhanku tan sah i hiriṅ nr̥pati marək amaṅku pavahan.157|| 

	[ab]kunaṅ gatinika turuṅ katəkana ṅraga-kéni rarasiṅ pralapita,anyar vahu silih-silih kirim ujarnya katəka suménaha riṅ ṭikā,
[cd]méné kuləm ateki rakva samayanya ḍatəṅa ri vijilnikaṅ sasi,ya outnika yan suméṅ-séṅ avuyuṅ-vuyuṅan néséli mithyaniṅ smara.158|| 

	[ab]samaṅkana tikaṅ vuṅ iṅ ləbuh atambak aṅadəg atata silih javil,tékéṅ nijaja moṇḍuh*-oṇḍuh (norm., -onfhuh msJK) apupul-pupul ararəm i piṅgiriṅ hənu,
[cd]ḍataṅ pva sira rép maliṅgih akatap-katapi paḍa tan anāṅucap,vijah-vijah anémba-nəmbah umulat ri sira majari tr̥ptiṅ hiḍəp.159|| 

	[ab]taṅhéh yan ucapən pratiṅkah ikanaṅ *vvaṅ (em., vaṅ msJK) atiki caritan nareśvarī,təlas kahalivat sire ləbuh agə̄ṅ tutug i vəkasi kanthəniṅ purī,
[cd]təgal arah-arah arata adukuti hébun ika turuṅ tibéṅ limah,baṅun sinipatan təkapni tapakiṅ ratha kadi cinarit dinudvakən.160|| 

	[ab][msJK-19r]anantara ləpas laku nr̥pati ləṅləṅ umulat i kalanvaniṅ hənu,gagany malaria-laris panəpiniṅ lvéh aṅisisi mukanya konkulan,
[cd]siriṅnya ya gunuṅ-gunuṅ kélimutan kadi susu masaput-saput sabuk,nanuknya késédhap-kəḍap samar alivran asəmu-səmu vuryaniṅ kuku.161|| 

	[ab]pradeśa kasənət kapaṅgih alaṅa kuṭi-kuṭi riṅ husana kalasan,rəṅat-rəṅati gopuranya kari ruksa maṅililan arés tuasiṅ mulat,
[cd]tahənya ana dharma buddhi maṅilaṅ-gilag alaléh i piṅgiriṅ hənu,bukur pathani simbaran tulis ika-rjja katuruhan avor lamuk-kamuk.162|| 

	[ab]təgalnya magiraṅ-giraṅ vinulatan səmini tahən ika suhun səkar,paḍa ṅlih aṅuṅan vəlas harəp ika ṅave-ave amalar-malar javuh,
[cd]valik adép ika malik ayap i sor kuməḍap amarəki prihiṅ gəgər,kuvoṅ muni laki strya vada karəṅa masili-silih ujarnya tan tuhu. o.163|| 


canto 24: 
	--+--+------+--+--=
	[ab]lalu lampahira nr̥pati alivatiṅ vanadeśa ləṅəṅ,vəlaran hiriṅiṅ rava-rava kadi sāgara konaṅ-unaṅ,
[cd]makaraṅ liman adyus inisuh-isuh təkapiṅ ryak agə̄ṅ,baṅun aṅgala ghūrṇita hana tuban adrəs i roṅnya sumoṅ.164|| 

	[ab][msJK-20r]ri təpinya rənək-rənək adadu pakisnya mavor asinaṅ,kumicir hana tīrtha raca-racahi valka ikaṅ paraṅan,
[cd]kasarah-sarah iṅ vata hana kari gaṅgeṅ adhimpat akét,suməlap harəmisnya manusu-nusup arja haneṅ gəluṅan.165|| 

	[ab]turahiṅ manas aṅləṅəṅ adulura teki anyar katəmu,hana ramvananika kalakah ika srét muṅgvi təpi,
[cd]makaraṅ-karaṅan kumuda avaniṅ adyusa teki kunaṅ,anəṅah musiré karaṅ aharəp anabraṅ aməntas adoh.166|| 

	[ab]hana nusa kadiṅ tulis arəja baṅun minaha ṅililan,ndi kunaṅ avaniṅ ḍatəṅ iriya pa-tan ana mārga tinut,
[cd]panəḍəṅni səkarnya maṅiṅin-hiṅin iṅ vau-vau ḍataṅ,paṅuvuhni kuvoṅnya maṅalik-alik asriṅ aganti ləyəp.167|| 

	[ab]yaśa śūnya mahantən anəpi-nəpi rincuṅ atīta ləvas,umiriṅ pakatonanika kadi katumpəka deniṅ aṅin,
[cd]naranātha kalih sira madulur aliṅgih araryan aṅel,miyat iṅ kakavin ri vilah ika anyar cinarik-carikan.168|| 

	[ab]tucapeki karaṇḍanira kaka-kaka-yva paḍaməṅ-aməṅ,mapatih-patihan mahas-ahas akalih-kalihan madulur,
[cd]anusup-nusup i pakis aréséb amupva susuh kinéré,[msJK-20v]avavan ri taṅanya ana kula lata-rijja sinumpiṅakən.169|| 

	[ab]ri trəbis-trəbisiṅ paras arupit arés ri avanya situ,tirisan gaḍiṅ anjəlag i sélévaṅiṅ paraṅan tumuvuh,
[cd]vah ika kuniṅ arja paja-paja salah manahi lumiyat,kinayuh-kayuhiṅ kaka-kaka tinulis-tulisan kakavin.170|| 

	[ab][msJK-20v]ri hiriṅnya gaga para-paranika ramya katon adalur,katirahnya lumuṅ-luṅ amituturi rāga təkapniṅ akuṅ,
[cd]lumalé suluriṅ gaḍuṅ aharəp aṅola pupus maputih,masila vulakanya kadi harəp amaṅkava puḍak maṅisia.171|| 

	[ab]sadavan ikanaṅ avan asiluk hinambah adoh pinaran,paḍa harṣa narendra lumiyati laṅanya mavéh turida,
[cd]hana thani ḍusun-ḍusun atiki kapaṅgih asiapar alit,paḍa ta hinalintaṅan ira jinajah sinépa-sépéran.172|| 

	[ab]rasa tan ləpas éki lakunira pijér jənək iṅ kalaṅə̄n,séka-véṅnya nira-ki juga pinakapaṅrərəban dinadak,
[cd]təpiniṅ lvah agə̄ṅ pinarvasa təgalnya kinuvan atap,katitih təkapiṅ bala gaja ratha mévi-vu laksa tumut.173|| 

	[ab]amuraṅ-muraṅ iṅ gəgər aməgat təgal palapat-palapat,agənət sayabiṅ ratha madulur adədəṅ amuṅgvi sinaṅ,
[cd]tumurun aṅusir havan alavas ahət marupit-rupitan,[msJK-21r]hana boddhi tinandur ajajar i təpinya rumambey atə̄b. 0.174|| 

canto 25: 
			++++------=
	[ab]deśāgə̄ṅ ramya matiki katəmu,śobha tiṅkahnya thani janapada,
[cd]kubvan alva pəkən agə̄ṅ arənəb,buddhyāgə̄ṅ kayvanika pinariṅi.175|| 

	[ab]katyāgān maṅarəpakən ahaləp,bvat-bvat hanténya marək amarépét,
[cd]merv atumpaṅ pitu ləyəp aruhur,akveh raṅkaṅnya ya paḍa hinəduk.176|| 

	[ab]vaṅnya kveh ri ləbuh aṅadəg-adəg,ramyānonton ri laku narapati,
[cd]harṣātiṅhal ri sira paḍa sukha,śabdanya ṅhiṅ juga vijan aṅalém.177|| 

	[ab]kagyat deniṅ gaja adulu-dulur,péka yodha krama parəṅ apupul,
[cd]len taṅ muṅgvi kuda vijah asusun,krura mundhuṅ paḍa tau riṅ ayun.178|| 

	[ab]harṣeka mbak nr̥patin umulat,béniṅ kvehnin bala tumut aṅiriṅ,
[cd]lagya néṅka avan agə̄ṅ agənət,len tṅ lunha narabhasa malalar.179|| 

	[ab]ramy-lon lampah ira tan asarag,tuṅhaniṅ deśa ya kahalivatan,
[cd]kubvanya-rnéb ana pudhaṅ ajajar,nyuh vahnya-téb ana ta pinahatan.180|| 

	[ab]karyan-kalyan katəmu təkap ira,sumbérnya həniṅ gumulak amulakan,
[cd]tusnya-drés sampun hinuruṅ-uruṅan,śobha kéndhél paḍa ta hinasaban.181|| 

	[ab]saṇḍiṅ-saṇḍiṅnya ya ana pathani,sajya-génnya saracana malavas,
[cd]vénya ṅémbaṅ hurusanika padhét,asrét hisniṅ makara katutupa.182|| 

	[ab]runtuh śīrṇa gupura katuvuhan,
[cd]aṅhiṅ karya payasan aṅililan,gandhyāgə̄ṅ ndan ulu kuda maruhur.183|| 

	[ab]ramya srép taṅ panataran aradin,kambaṅniṅ jambu sumavur agəlar,
[cd]tanjuṅ len campaka surabhi ruru,kumbaṅnya ṅréṅ kadi manaṅisakən.184|| 

	[ab]lalya-la śrī nr̥pati ləpas adoh,tovin séb-séb panas asəpi maméṅ,
[cd]lvah-lvah géṅ-géṅ katəmu tara-tara,kayvanya ṅhiṅ rvi kadiravadara. o.185|| 


canto 26: 
	+++--+-+---+------+-+-=
	[ab][msJK-21v]mārgāgə̄ṅ ya tinutnirāmənər agaryaṅ asəpi kadi tan hana vaṅa,vanvādoh pitovin təgal-təgal ayun taruṅ atiki panuṅga-nuṅgalan,
[cd]raṅra kayvanikāsinaṅ səḍəṅ akəmbaṅ ajahala vayāvahiṅ hənu, (?)lvāgə̄ṅ puṅgul aket kapuh saraṅ aghāṣa ana karameyanya simbarən.186|| 

            
	[ab]ṅake sornya buyut-buyut vatu tinumpuk apa katika ṅūni riṅ daṅu,tuṅkub-tuṅkub ika haləp vinavaran saha tuvu-tuvuhan turuṅ ləvas,
[cd]aryanya gəlar iṅ natar kadalakar saha səma-səmatan haneṅ ləmah,pintən ganya pasaṅya-saṅyan iki maṇḍi hana vatu gumantuṅ iṅ vilah.187|| 

	[ab]kṣetrāgə̄ṅ kiduliṅ vatəs rumakət ahyaṅ ararəm aparək juraṅ-juraṅ,śobhātiṅkah ikaṅ pahoman aruhur agupura kadi meruparvata,
[cd]tambaknyeki kapala saṅgya matitip midər ahaləp i héṅnya kādbhuta,[msJK-22r]ṅkāneṅ jro bharali pratiṣṭha pasabhan rasiki paramasādhakottama.188|| 

	[ab]nyagrodha ruhuriṅ natar mapatiga-sthi kavayaka apurva bhīṣaṇa,muṅgviṅ dakṣiṇa taṅ śamī druma siluṅluṅ atiki riṅ husana tan vaneh,
[cd]parnah lor hana vr̥kṣa siṅ ksapa rumambe avilətan ikaṅ latā salit,muṅgviṅ sornya nilih *vvaṅ (em., vaṅ msJK) aṅanyut anaknya makasa-kasaran taruṅ pəjah.189|| 

	[ab]vetanyeki təgal-təgal pagəlaran ghada r̥ṣika samipaniṅ avan,aglar taṅ sirara ləvas pagalaṅan kalasa sébit avér védhiṅ-védhiṅ,
[cd]len tekaṅ tavulan anyar karakahan ana turuṅ apacaṇḍi taṅ vətis,rambutnya lulunan kapala kahariṅ humis adaravéyan sakeṅ mata.190|| 

	[ab]saṇḍiṅnyeki dukut-dukut paḍa pajéh kapanasan akuniṅ vaneh avuk,dupa snaha pahiṅ gigal ana payuṅ daluvaṅ ika kasaṅsaṅiṅ sukət,
[cd]aṅréṅ śabdanikaṅ arégala marébut pupu katəka patihnya tan ləbur,kagyat maṅalulu ana mrih anéhér-néhérakəna malayva-kén vitis.191|| 

	[ab]ṅkāne sornya ləbak-ləbaknya hana vaṅke apupul akanin rujit-rujit,strī-strī mati anyar kalih jalu-jalunya siniluk ahaméṅ ruruṅ ləvas,
[cd]amvas rahnya maṅəmbəṅ adaravayan hana maképél i saṇḍiṅiṅ avan,hetu śrī parameśvari maṅutus adrəs alayata ri lampahiṅ ratha. o.192|| 


canto 27: 
	-+---+-+---+------+-+-=
[ab][msJK-22v]huvus kahalivat sirerika tan aglis alaléh amuraṅ-muraṅ avan,gagā pasavahan daminya paḍa bhasma vahu mətu dukutnika ijo,
[cd]binañvan aracéh-racéh vinulatan hana turahi harəṅnya tan ləbur,anan kadi sipat lutur ya təkapiṅ luh amalapar arantunan pipi.193|| 

	[ab]kidulnya hana deśa muṅgvi təṅahiṅ savah aḍusun anambvakən laṅa,sapinya madulur-dulur paḍa makanjuṅ asahuran aganti riṅ gəgər,
[cd]hana *vvaṅ (, vaṅ msJK) akéthéṅ-kéthéṅ rva paḍa maṅhani-hani macapiṅ-capiṅ janur,dudū taṅ aṅuvuh sakeṅ gubug aməñcar aṅagəmi mamavva-mavvakən.194|| 

	[ab]pitovi lalu masa lampahira teki vau-vau sirém séṅiṅ ravi,ḍatəṅ sahananiṅ *vvaṅ (em., vaṅ msJK) aṅiriṅ anut vuri manututi lampahiṅ ratha
[cd]animpaṅ aṅusir damārga kadi tan ləpasa təkapi lon ikaṅ laku,miyat ri rusitiṅ avan ana suməṅka tumurun apasiṅga-siṅgahan.195|| 

	[ab][msJK-22v]i sornya valahar trəbis-trəbis arəs lumu-lumutən i réṅnya koṅkulan,rəṅat-rəṅat ika təmah rubuh hinambah arupék apəḍək-pəḍək avan,
[cd]mələs umis atut paras titisiṅ ertali manəḍuni tiṅhasiṅ karaṅ,siratnya kadi hira cūrṇa sumarambahan anələs ananar-namar javuh.196|| 

	[ab]lumampah aməgat gəgər sira matut siku-siku hiriṅiṅ gunuṅ-guṅuṅ,katon arah-rahnikaṅ parana teki vau-vau dinuṅkapiṅ vula,
[cd]tahənya kadi parvata rarəm avandhira tuhu-tuhu an paḍa ruhur,[msJK-23r]pətəṅ kinasutiṅ limut ana javuhnya tuməḍun anisih samar-samar. o.197|| 


canto 28: 
	----+--+--+=
	[ab]makin aparək sayabiṅ ratha gamya,təpiniṅ ayun ri vatəsnya kalalvan,
[cd]hana kuṭi dharma kaśevan atīndu,mahada-hada gupuranya sateja.198|| 

	[ab]masəmu bahitra rumuṅkəb aṅuṅgul,vuvuṅani raṅkaṅ ika réréh aśrī,
[cd]hana kadi megha kuniṅ mapucak mas,irika haneśvararūpa vinimba.199|| 

	[ab]kidul aparək kadi hemakuṭādri,didhiti lumə̄ṅ ri pucaknya maṇīndra,
[cd]i kavari cetya tathāgatabajrakadi śatasūrya mijil ya sakeṅ doh.200|| 

	[ab]kapadu ri héṅnya paṅambvan apantha,miḍər i hiriṅ-hiriṅi dvija sédha,
[cd]ahaləp apūrva binapra kuməṇḍəṅ,aputih alepana bhadra ginātra.201|| 

	[ab]ləṅəṅ alaṅa naranātha tumiṅhal,avan ika ramya gunuṅ-gunuṅ arnéb,
[cd]hara-haranam pagagan ri hiriṅnya,savah ika tut lépitiṅ juraṅ ajro.202|| 

	[ab]kaka-kaka ləñjəp ateki tumiṅhal,sahana-hane pagaṅan paḍa tan vruh,
[cd]java tumuvuh dinalih jaguṅ akveh,jahli sinəṅgah ika vah amutnya.203|| 

	[ab]katirah aket lumuṅ iṅ pagər akveh,vihikana teki kadaṅni laṭinya,
[cd]gaḍuṅ avilət lumalay-lalay aśrī,vruh apan aghāṣa ləməsni təṅahnya.204|| 

	[ab]sakahənu ramya siriṅni gaganya,lvah alaṅa gə̄ṅ atés laraṅan ravunya,
[cd][msJK-23v]madrəs tusnya manampikakən jə̄ṅ,ikaṅ aṅéb iṅ ahaṅét sukət akveh.205|| 

	[ab]təgal arata raro aṅvan adhém-dhém,paka buréṅaṅ sapi hiṅvan akumpul,
[cd]védi miyatiṅ gaja réṅga manédéṅ,vijah alayu maṅusi təgal alam.206|| 

	[ab]satəkaniran təpiniṅ kuṭa vetan,hana kəta maṅgala saṅka ya tinyup,
[cd]baṅun avarah ri ḍatəṅnira maṅke,karaṇanikaṅ *vvaṅ (em., vaṅ msJK) atun-tun anonton. o.207|| 

canto 29: 
	+++--+-+---+------+-+-=
	[ab]sampun prata narendra tapva mandulur sira vahu tumurun sakeṅ ratha,ṅkāneṅ bvat alu kilyan arpat ahaləp kahananira lavan nareśvarī,
[cd]sampun teki ginandhapattra kinənan jinəm arəja siniṅsətiṅ jənu,mvaṅ sakvehnikanaṅ karaṇḍan ararəm kaka-kaka marək asraṅ aṅaḍəp.208|| 

	[ab]mantri satya vicakṣaṇa ṅiṅət-hiṅət ry ulahanira rumakṣa saṅ prabhu,sakvehniṅ bala yodha kapva tinitahnya sana-sini yathākrama haləp,
[cd]himpər bapra patapni sañjatanika kr̥tala curiga tomara luṅid,matéṅga-sva ratha ruhar pinakagopura sahaja tinumpa-tumpa ya.209|| 

	[ab]mvaṅ sakvehnikanaṅ *vvaṅ (em., vaṅ msJK) uttama manaṅkil apupul atata salaṅsaṅan,lavan saṅ prabhu sevake nr̥pati teki sira huvus atiṅkah akrama,
[cd]len tekaṅ makəmit haneṅ yava tiniṅkah atiki paḍa tan hanāṅucap,[msJK-24r]ndah rājyiry anupa ṅalih kahiḍəpanya təkapiṅ umulat paḍa ṅaləm.210|| 

  [ab][msJK-24r]alva teki natarnika pəkən atip ḍəḍət apaligaran təkeṅ ləbuh,deniṅ kvehnikanaṅ balāṅiriṅakən kathamapi paḍa tan hana jaruh,
[cd]hə̄bniṅ vandhira tan hanāṅinak-hinak patiganika paḍeki kavaṅan,aṅhiṅ teki narendra muṅgvi təṅah arja sira kadi haneṅ daləm purī.211|| 

	[ab]sore prāpta ikaṅ taḍah saha garantuṅ aṅaraṅin i héṅ paḍa ṅayap,aṅhiṅ teki garit narendra viniveka rasanika rinəṅva-rəṅvakən,
[cd]lāvan saṅ kavi rāga hetuka hane kananira sumahur silih sahur,apan ṅhiṅ marək aṅarəp-harəpakən manaḍah i sira teki tar vaneh.212|| 

	[ab]sampun teki sirānaḍah sahananiṅ carikan umətu vinvat adulur,vantən prāpta muvah sakeṅ asuhuran paṅiriṅ atha təlas sumaṅgraha,
[cd]sakveh-kvehnika saṅ manaṅkil anumas parəṅ a…….……………  hinan ipun mula sapuniki       .o.213|| 

canto 30: 
	------+++++----=
	[ab]səḍəṅ asəpəta tekiṅ bhandharya kutak-atikan,vijah adadah adum-dum bhakta pāna paḍa sukha,
[cd]bala sahananikākveh norāṅsal vijah aṅaləm,ikaṅ akuda jugāṅhiṅ matāṅhruk jəmur ajaruh.214|| 

	[ab]tucapa ta para taṇḍa dhém tapva maṅan aṅinum,[msJK-24v]aṅacap i kavaninya praṅ sahya sahuran avu,
[cd]tuvi hana tiki mājar vantən satra lurugana,hələm atiki madonən petəṅ siṅ kahananika.215|| 

	[ab]paḍa macakép ahosan avanya ṅrégut aṅhéṅ,paḍa pəjaha mamuk amrih liṅnyaṅ raṇa dadaha,
[cd]paḍa masamaya tan svaṅ mundur liṅnya yan alaga,təvasa aji maṅiṅva véh vīrya puhaka hurip.216|| 

	[ab]tan ucapən ika sampunya muktja rasa saphala,para juru paḍa mamvit mantuk riṅ gr̥ha madulur,
[cd]huvus atiki ya mavat cantén brasnya paḍa médan,sahana-hanani deśanya kveh tvaknya paḍa pinik.217|| 

	[ab]lalu divasa paḍa mrém tekaṅ *vvaṅ (em., vaṅ msJK) təlas aṅinum,apituvi rapuh aṅlih deniṅ mārga tan arata,
[cd]tabé-tabéhan umampəh marya araṅ matalu-talu,saragi muni tan agya kadya ṅriṅ-riṅ aṅaraṅin. o.218|| 


canto 31: 
  ++------+-+---+------=
	[ab]hvāṅduduti taṅan ireki tapva ta…..ndan śrī narapati təlas aṅlilir kadi tinaṅhi sira varurutén,
[cd]va….. hinan ipun mula sapuniki,kalih pada néntén bacik….219|| 

	[ab]ndatan vavaṅ anəkani buddhiniṅ maharəp aṅdadak aparihara,hanan i paṅucap-ucapiṅ maminta sih aṅola təlas inubhayan,
[cd]harṣa səmu-səmu guyu yan pamak-pak aṅagəm susu hinənəṅakən,ṅhiṅ śabda nr̥pati karəṅa hanan sinahuran paṅəsah aṅəsəsan.220|| 

[ab][msJK-25r]ndah sampuniṅ ulah amiveka ramyaniṅ asaṅgama rəsəp i hati,sāsiṅ paraniṅ ujar anutakən sakaharəp-harəp ira maṅucap,
[cd]cumbva tanya lavasiṅ atiṅgalaṅ nagara maṅhinép i para-paran,lagya ṅiṅət-hiṅəti galar taṅan sinélaṅan guyu mavada-vadan. o.221|| 

canto 32: 
  -+++++-----++---=
	[ab]byatitan tis-tis masa paḍa vahu mamrəm sira kalih,lumiṅsir-liṅsir taṅ śaśadhara lumə̄ṅ vahu luməyəp,
[cd]tinūtiṅ mogha-raṅ anan asuma vintaṅnya kuməḍap,vinas-vas luṅhāṅdoh baṅun aləpəha karana hurip.222|| 

	[ab]laluṅ māsa srép méh rahina tumibā hisnikaṅ əbun,patər mandra gréh ika gupyan avisik …..
[cd]limutnya …… ṅililan kadrəsan aṅin,riris mampəh lvir luhniṅ anaṅis arés sampuniṅ ulah.223|| 

	[ab]ḍavuh vantən séb-béb paḍa karahinan taṅ *vvaṅ (em., vaṅ msJK) aturu,garantaṅ munya-sraṅ baṅun amuṅu riṅ śrī narapati,
[cd]lavan sakvehniṅ *vvaṅ (em., vaṅ msJK) kaka-kaka paḍa tiṅkah atata,huvus kapva dan riṅ rahina sahana maṅkil apupul. o.224|| 


canto 33: 
  -+---+-+---+------+-+-=
	[ab]mijil nr̥pati sampun ahyas adulur sira lumaku lavan nareśvarī,karaṇḍan aṅiriṅ lavan sahananiṅ *vvaṅ (em., vaṅ msJK) arəja pinakesiniṅ purī,
[cd]parəṅ tumama muṅgah iṅ gupura ramya paḍa vahu huvus təkeṅ natar,miyat ri haləpiṅ sudharma racananya kahiḍəp anamar surālaya.225|| 

	[ab]mahantənya rəjāhaləp ri harəpanya lagi hana parantiniṅ tulis,aśoka hana nāga puṣpa hana campaka surabhi tinandur iṅ natar,
[cd][msJK-25v]səkarnya kadi payvan anjrah anodhéṅ masaji-saji vaṅinya tan ləvas,madhubratanikāṅréṅ adran amagantakən asana marāṅjajah sari.226|| 

	[ab]paḍa ṅalap ahur-huran səkar ika kaka-kaka paḍa meñjuhiṅ laṅa,anəmpal asana mépét-népéti padapa ri mukanika pupur hrəbuk,
[cd]anāṅdadak amék puḍak tinulisan kakavin hinuparəṅga riṅ ṭikā,ri hémbanan asusva-susvan hinamər lagi timuru-turunya riṅ kiduṅ.227|| 

  [ab]ikaṅ kaka-kaka nvam adyus asibu paḍa vijah atukup-tukup taṅan,lumut-lumut ikaṅ payodhara tumus kavaséhan asila haneṅ bañu,
[cd]sipatnya ana sandéṅ-andéṅ i matanya karahupan anambva-kén mirah,ikaṅ bhramara medran iṅ kumuda malihi mukanika maṅrəṅ-aṅrubuṅ.228|| 

	[ab]hana ṅadəg i salvaṅiṅ talaga sampun amabar akəmul-kəmul putih,maha ṅureyakən gəluṅ sinuruyanya kulu mélés arantunan pipi,
[cd]tumus amariṅət haneṅ jajanika avas amuri-muri gatraniṅ susu,anan karakət iṅ dukula turahiṅ vəḍak avaṅi kapəñcəriṅ burat.229|| 

	[ab]vaneh tiki mara dyus iṅ makara bojya racana kumucur pinañcuran,tumuṅkul aṅure gəluṅ aika kinumbah amadha hirəṅiṅ lumut-lumut,
[cd]tapihnika banantən eñjuh anipis tinélési karakət haneṅ vətis,katon buṅah ikaṅ təṅah kadi pupus putih asəmu parantiniṅ limut. o.230|| 


canto 34: 
  ++----++----++----+=
	[ab][msJK-26r]caṇḍy aruhur i təṅahniṅ talaga ləṅəṅ rumyani racananya,piṅgirnyamidər adédhéṅ minakaran akveh paḍa ya lumanda,
[cd]maryak-ryak anikəl asriṅ maṅipék-ipék lvir viru-aviruniṅ kén,kambiṅniṅ asana lumrā gəlar alabuh kumbaṅ anaṅis aṅhréṅ.231|| 

	[ab]paṇḍan *vvaṅ (em., vaṅ msJK) asidéha muṅgvi təpinika liṅgih aṅisis arja,śobha ṅisapu puḍaknya putih asila lvir vətis aṅudéda,
[cd]lumraṅ hrəbuk amupur tat sisi sumavur muṅgvi pasi-pasirnya,kombak ana kasarah riṅ karaṅ aluṅid lvirnya alis alaṅhép.232|| 

	[ab]ṅkāna nr̥pati muja sira magave dyana sakala śuddha,ndan śrī krama ginəlar saṅ prabhu təlas enak təpat ikaṅ ambək,
[cd]mvaṅ nyasa paḍa husus tarpaṇa vinaṅun cakra umiḍəp ahəniṅ.nisvasa kakavaśaṅ prana vimala hiṅanya sakala śūnya.233|| 

	[ab]énak pva kavasaniṅ jñāna gumaveyāṅrakṣana saha japya,svasta pagəhanikeṅ rat ahilaṅaniṅ śatru paraniṅ ambək,
[cd]riṅkah prabhu tan avarsih satata rumakséṅ bhuvana tan himba,taan svaṅ balé-paléhiṅ dharma gumaveyaṅ yukti hitanikaṅ rat.234|| 

	[ab]munya paḍahi ri héṅ lvir gərəh alaṅa riṅ masa kapat aṅras,ghaṇṭa sraṅ asahuran saṅka kumisik aṅrik kana kala rinyup,
[cd]len taṅ dhvaja majajar kuməlab arəja kady aṅave-ave asriṅ,dhūpa srik avaṅi gandhanya kumutug aṅdhūma hana lum anəḍəṅ.235|| 

  [ab][msJK-26v]mantry aṅayap ahaləp riṅ natar atata tiṅkah ararəm atvaṅ,sampun praṇata manəmbah ri sira sadaṇḍa krama paḍa bhakti,
[cd]ndātan ana kakuraṅ śrī narapati riṅ vīrya paḍa kavastvan,siṅgih prabhu lituhavy anvam aguṇa sureṅ raṇa kavi śakti. o.236|| 

canto 35: 
  ++++-++------++-++-+=
	[ab]sampun taṅ yajñakārya lilaṅ ahəniṅ ikaṅ jñāna himpər śaśāṅka,ṅkāneṅ prāsāda hambalnya sira maṅadəg aṅhér i lampah sudevī,
[cd]lagya gagvan taṅan śrī narapati tumurun tan kara ṅantun-antun,śīghra prāpteṅ natar teki hana payuṅira svata śuddha pucak mas.237|| 

	[ab]tan varṇa teki tiṅkahnira manaḍah asiṅ patya tekaṅ bhinukti,sakvehniṅ sevake jə̄ṅ nr̥pati paḍa marək sura samanta raja,
[cd]sampun kapvānunas tan hana kakuraṅika lyab təkeṅ peka yodha,ndan saṅ śrī nātha kalih mahas aṅahasi laṅla laṅə̄niṅ kalaṅvan.238|| 

	[ab]parnah lor larya-laryan paṅuṅaṅan aruhur ləṅləṅ aṅde kalaṅvan,kandhaṅ-kandhaṅ phlémbvan siriṅ ika maparək saṇḍiṅiṅ brahma sala,
[cd]vannya liṅgih manon-ton ri sira paḍa kapuhan mulat sopa cara,prāptaṅ gophaa mavvat minyak asira-siran len péhan vahva-vahvan. o.239|| 

canto 36: 
  -+++++-----++---=
  [ab][msJK-27r]asiṅ ramya ndah yeka pinaraniran ləṅləṅ alaṅa,lavan sakvehniṅ *vvaṅ (em., vaṅ msJK) ri daləm aṅiriṅ tan sah adulur,
[cd]gagā garyaṅ-garyaṅ ana tapak kasumbanya linarik,ikaṅ *vvaṅ (em., vaṅ msJK) ləñjəp-ləñjəp apupur i pipya sahu-sahur.240|| 

  [ab][msJK-27r]aneki lvah géṅ-géṅ linaraṅan ikannya ṅacar-acar,pinatyan-patyan véṅa sinilukakən riṅ pasavahan,
[cd]tinambak-tambak riṅ vatu ana tisampyak pinarigi,ri rumpvanya-kveh yeka tinava-tava vénya ya sinat.241|| 

	[ab]makin harṣeka mbék nr̥pati lumihat kalih apupul,pinupvan-pupvan lagya-pi pati uraṅnya ṅicir-icir,
[cd]rumambat-rambat riṅ vatu susuh ikatumpaṅ atitp,hana ṅala muṅgviṅ lumut-lumut ikanya ṅumik-umik.242|| 

	[ab]karaṇḍan mvaṅ guṇḍik para kaka-kaka nvam vija-vijah,vətisnya kém-kém riṅ bañu rəsəp atis kumram aputih,
[cd]mélés kén-kényāṅraṅdi kécécép apan tan hinuniṅa,pijér ləṅləṅ denya pupu-pupuki rah ya lumu-lumut.243|| 

	[ab]huvus kédran sakvehni kaéṅéṅaniṅ dharma jinajah,také katyagan maṇḍala kuṭi huvus teki pinaran,
[cd]kuləm saṅ hyaṅ mantuk ri végilanira tiṅkah ararəm,riṅ eñjaṅ rakvan maṅkata lumaris aṅuṅsira pasir. o.244|| 


canto 37: 
  --+-+---+------+-+-=
	[ab][msJK-27v]tadanantara krama lumampah anəbu-nəbu tut hiriṅ-hiriṅ,larini ratha dulur asantun asaləsək i piṅgiriṅ hənu,
[cd]təkapiṅ bala ṅiriṅ i vuntat(ira) i harəp asusun silih pəḍək,rumuhun vaneh lumaku-lakv aməṅ-aməṅ i anāṅrərəb-rərəb.245|| 

	[ab]alaṅa katuṅkulan i sor pasavahanika tut juraṅ-juraṅ,valahar sakeṅ gəgər adurga tuməḍun aməgat-məgat havan,
[cd]hana vinvatan pətuṅ agantuṅ alaléh hinahambah aṅguṅan,adulur-dulur *vvaṅ (em., vaṅ msJK) ika yan lumaku-laku matun-tunan taṅan.246|| 

	[ab]asamun hənunya pamuraṅ-muraṅan atuha śūnya durgama,titir aṅhaḍaṅ-haḍaṅ ikaṅ pathani ləvas avuk pararyanan,
[cd]sirara gəlar hañar ararva asana sumahur haneṅ natar,katirahnika səmi gaḍuṅ ṅabét aṅivat i saṇḍiṅiṅ havan.247|| 

	[ab]alivat narendra viyatiṅ aras-aras sukuniṅ gunuṅ-gunuṅ,amijah dukut mrak ataraṅ gigi adal-adal iṅ gəgər-gəgər,
[cd]kulurak rumambat akataṅ-kataṅ agəlar atut hiriṅ-hiriṅ,hana limva-limvan apupul pulutan i təpiniṅ təgal-təgal. o.248|| 

canto 38: 
  +++--+-+---+------+-+-=
	[ab]marya tut hiriṅiṅ ………koṅaṅ matra hana tulap-tulap akaryak asurak amaṅun-maṅun hima,
[cd]lumraṅ varṣa kuvuṅ-kuvuṅnya sumarambah asinaṅ anaruh traṅiṅ ravi,ghor gér śabdanikaṅ gərəh masahuran tuna-tuna kadi muksa riṅ rəməṅ.249|| 

	[ab]gnyaṅ nusa ləyəp samar-samar i dohnya namu-namu kinusaniṅ riris,muksa miṇḍa lavan laṅit vinulatan pətəṅ asəmu parantiniṅ vəṅi,
[cd]tapvan vaspada sə̄k katon ri kəñariṅ ravi kadi minaha lamad-lamad,pintən ganya parantiniṅ kavi mahas layat alarasan aṅhañut laṅa.250|| 

	[ab][msJK-28r]ləṅləṅ ramya tiniṅhalan ri tələṅiṅ jaladhi ləyəp avor lavan tavaṅ,saṅhubnya-raṅ arantéyan məlek aṅanti patər akətər aṅdadak riris,
[cd]ləs muksan didəla-dəla matəmahan rəməṅ ahirəṅ *akandəl (norm., akandhel msJK) iṅ laṅit,aṅhiṅ sodha maṇīndra capa kuməḍap-kəḍap i vəlasi hiṅhaṅiṅ mulat.251|| 

	[ab]duṅhus-duṅhus ika kahundul aməgat bañu maṅacar-acar tiniṅhalan,karvanya jajar aṅjəlaṅ kadi vaya tinudu-tuduhaṅiṅ hañar ḍatəṅ,
[cd]maṅkin mukas samar-samar sinaputiṅ limut aməgat arantunan tahən,nimpér anusa karaṅ ləṅəṅ pavulatanya tuṅa-tuṅa katon sakeṅ adoh.252|| 

	[ab]tis-tis masa huvus tibaṅ javuh aṅantya ri ləṅəṅi kalaṅvani pasir,hetu śrī naranātha kalih adulur-dulur aḍarat i duṅhusiṅ karaṅ,
[cd]sakveh strī aji saṅ haneṅ ratha huvus paḍa tumurun akabvatan raras,mvaṅ guṇḍik paricārikā kaka karaṇḍan hinya puyaṅ uva sraṅ aṅhulur.253|| 

	[ab]luṅha tut sisi maṅrarah sahananiṅ sarasah ana gəlar vijah-vijah,namya sraṅ makaraṅ-karaṅ harama len haraṅ inagəm ika vavan taṅan,
[cd]solahnya gigu tapva tan tau macaṅkrama mahas asabha-sabha pasir,[msJK-28v]*pantəs yan (, pantəs⟦-pantəs ayun⟧ yan msJK) tarim-kénéṅ kavi kayogyanika varahan aṅjajah laṅa.254|| 

  [ab]len taṅ luṅa mahas-mahas dhara-dharan lumiyat i pasurakniṅ hampuhan,lagya … lavan harus i palajəṅnya kaṅelihan araryan iṅ karaṅ,
[cd]lagya maṅku sukunya késisi tapihnya duga-duga sumundhé aṅliga,akrap aṅganya vətisnya dani tapakiṅ bañu asin aputih savaṅ hrəbuk.255|| 

	[ab]akveh bhavanikaṅ haneṅ karaṅ aliṅgih umulat i kalaṅvaniṅ pasir,ləṅləṅ yan paṅuré gəluṅ susu-susupnika maratih haneṅ salaṅ-salaṅ,
[cd]vahva gatra samar-samar pavulatanya sinaputan i saṅhubiṅ bañu,muksa piṇḍa lavan limut kahiḍəpanya sahaja ḍatəṅ ahavan riris.256|| 

	[ab]vantən ləṅləṅ anuṅga-nuṅgal iṅ upala sumayana mamaṅkvakən ṭikā,ndan parnahniki lagi rakva paririm aji katəka sinūkṣma tan umuṅ,
[cd]mvaṅ siñjaṅnya hañar kinasturi sugandha saha kusuma layvaniṅ kapa,hetunya kékés ambək eñjuh i vədinya kavihikana de nareśvarī.257|| 

	[ab]siṅ solahnyan i panamun turida tan hana kavətu kinubdaniṅ hiḍəp,aṅhiṅ teki pinivruhan pakadaṅan rasiki rəsəp akalihan lulut,
[cd]kiṅ-kiṅ rāga hinémnya tan sah akivéka riva-rivani lésyaniṅ hati,rovaṅnyan paṅapus vilapa suvalanya rinupati méné pajaṅ sasi.258|| 

  [ab][msJK-29r]ambək śrī naranātha denya tuhu rañca sinaputan i śaktiniṅ smara,ndan riṅ masa kuləm siran ḍatəṅa rakva sumuliba tatan hana vruha,
[cd]vantən teki vəkas-vəkasnira haneṅ puḍak arəja ginātra riṅ kuku,marmanya səmu rāga karana vulatnya suméṅ i mata tan hané tutuk. o.259|| 

canto 39: 
  ----+-+---+-+---+-+---=
	[ab]nr̥pati haneṅ karaṅ lumihatiṅ pasir pasi lavan narendra mahiṣī,hana kuməḍap-kəḍap manuk ika navat-navat anambayaṅ ləpas adoh,
[cd]patər akətər haneṅ rəməṅ aganti mandra lumarap kilatnya tan avas,masəmu rəṅihniṅ adyah hinamər yva cancala tikəl alisnya-ti nira.260|| 

  [ab][msJK-29r]ri təpi-təpinya paṇḍan akusa guliṅ-guliṅan iṅ karaṅ saha ṭikā,hana kakavin palambaṅ i lavénya majar i taṅisnya tan tinurida,
[cd]ləṅəṅ asaput hima raras añaṅvəli paglari səkarnya tan hinuṅiṅa,asəpi dinohaniṅ kavi ajəṅnya lāgi masamun tinambuṅ alavas.261|| 

	[ab]ri pasi-pasirnya cindhaga parantiniṅ mahas-ahas ləṅəṅ masusupan,mavəlas hrép nyar-anyar apatutan kakavin arja maṅdadi ṭikā,
[cd]anan avéndhak-vəḍak hrəbuk anuṅka-nuṅkali səkarnya vahu maṅisis,tinaṅisaniṅ riris gérah asamba-sambat apépé kilatnya kuməḍap.262|| 

	[ab]tucapa samāṅdulur-dulur atiṅkah akrama padhāṅrərəb sira kabeh,asana vuṅu kataṅga vinaṅun mahantən arəja atép jriṅ asinaṅ,
[cd][msJK-29v]sahana prara prabhūttama sirāṅləṅəṅ mahas amet səkar siṅ avaṅi,masira-siran kalaṅvan avədin kasérana paḍa hyun aṅrahatana.263|| 

	[ab]ləṅəṅ akatap-katap ri təpiniṅ samudra kadi puṣpa parvata tinon,katirah avor gaḍuṅ jamanikanya kumram i téténya maṅkin alaṅa,
[cd]satəkani gandhaniṅ kusuma sumrak arja sinirirnikaṅ aṅin alon,bhramara mariṅ mara ṅréṅ amaganta-kén səkar harum jənək tan avéliṅ.264|| 

	[ab]vau luməyəp pa …. katélihén i ramyaniṅ jalanidhi,hana sumaput limutnya satəpihniṅ adyah akiput vədin kaharasa,
[cd]gərəh adédé patərnya sarəṅih-rəṅihsiṅ anahén lara smu séségén,vulan avénés mijil samukaniṅ kinévala kavés …..265|| 

	[ab]makin alaṅa narendra miyatiṅ kalaṅvan i vijilnikaṅ śaśadhara,saṅ araras arja ləṅləṅ aniliṅ-niliṅ vulat iréṅ ravaṅ ləyəp adoh,
[cd]réṅa-réṅaniṅ satha muni rinəṅva-réṅva-kén iran séma tuna téka,sahaja paḍa nuduh-nuduhi vintaṅ olém asuma kucém vahu mijil.266|| 

	[ab]apuhara rāga polah ira tapva sisa… libiṅ manah ya tinékan,anan amibik-mibik tapih asuṅ səpah sira təhər sumambya ṅaréki,
[cd]ragət ikanaṅ payodhara ginātraniṅ kuku anyar yva tauan aləsəh,nr̥pati sira mépér sinaharan alis tikəl acumbu maṅkin araras.267|| 

	[ab]patəmu niran silih sih i daləm kalaṅvan aṅajəṅ karasikan apém,[msJK-30r]gaḍuṅ vilət liraṅ paḍa nira-ki yan sama-sama raras silih asih,
[cd]vəlas harəp iṅ tahən puriṅ akét lulut-lulut ireki tapva mamati,aséna lavan riris haras irekihénpadha turuṅ mavarsih iṅ ulah.268|| 

	[ab]lalu sampuniṅ gati siré-ka vahu gumuliṅ nda tapvan aturu,maṅucap-ucap silih suval i ramyaniṅ ujar gatra mandra karəṅa,
[cd]sari-sari rāga ntuka maké-siniṅ vuvus i géṅni sih narapati,ri harəp ira-ki yan pasuṅa karma ya-nulih-ulih lavan saṅ araras.269|| 

	[ab]ibu ana teki-hén kaharəpiṅ hulun ri kita masku havya tan asih,pihanana sih-ku ratna kusmāṅga yrki palakun-ku tan hana vaneh,
[cd]pakénanikan tumaṇḍiṅa ri rāga hetuka kita grahé riya hələm,sama-sama pan paḍa *vvaṅ (em., vaṅ msJK) aéaéas vicakṣaṇa paké-siniṅ *vvaṅ (em., vaṅ msJK) i daləm.270|| 

  [ab][msJK-30r]yadi ana sanmatanta tumuta-ryadih-kvi riya teki yan pitulusa,hələm i kapiṅrvaniṅ vulan i taṅgaliṅ katiga yan kasapta karika,
[cd]larisanikan patémva pilihənta siṅ sakaharəpta masa rahayu,sahana pasajya-sajyani kakanta sajya-kéna rapva tanpa dadakan.271|| 

	[ab]kaka aji tan salah vacana rakryan aṅras agave larāṅku ri hati,[msJK-30v]riṅ apa ta naku yan vənaṅa drévya buddhi vihaṅé manah narapati,
[cd]sakaharəpanya teki tumut aku pan-ya pagəhāṅkvé denta huluna,ya karika mulya yadyapi harip-ku tan asaktāku kasrah i kita.272|| 

	[ab]apituvi taki tan hana hiḍəpku len ya parananya téka-ti-hati,sahananikaṅ karaṇḍan i daləm paḍa vruh iriyan matəmu ri hələm,
[cd]kunəṅ iki karanāṅku kaka tan vavaṅ marahakən harəp-ku ri aji,miyati vayahnya ṅūni səḍəṅ anvam matiki turuṅ vənaṅ karabhasa.273|| 

	[ab]tuhun iki deyani ṅvaṅ iriyan ndatan vavaṅ avéha tāṅvaṅ i kita,ndah avaraṅeki tapva kaharəp-ku tiṅkaha lavan kita matutana,
[cd]ndvasi kaka tumbasanya sakaréṅ yata srahakənanta teki tumuhun,sasaji-sajinta lan laris amantva maṅlamara sambya suvala gara.274|| 

	[ab]yayi mapa dayani-ṅva apa tan hana srahakənanta masku ri kita,ṅhiṅ iki karasikana ya patukva-tukva tarimanta hantusakəna,
[cd]vacananira prahasana maha ṅgaməl susu bisa mrayé saṅ araras,dalian irāṅdudut talih apan huvus kasah i pundhutan tinitihan. o.275|| 

canto 40: 
  -+---+-+---+------+-+---=
	[ab]paḍamu maharip ri sampuniṅ ulah tucapa sahan saṅ mamarvani lulut,prapañca humarəp-harəp ri ḍatəṅa nr̥pati lumavadé raras-rarasira,
[cd]ya kāraṇaniran paḍa hyas amaharja gəluṅ asalin dukula pinilih,[msJK-31r]atuṅgalan unéṅnira-lah asénaha turida kinékés hane kati pinə̄m.276|| 

	[ab]hana guliṅan iṅ karaṅ liman anurvakən i pamanisiṅ smara marəpəhi,lana ṅiṅət-iṅət ri buddhya aji yeka tinaha-taha lot vinarṇa ri hati,
[cd]vavaṅ réṅa-rəṅən rumuṅvi pasurak-siraki panikəliṅ yak adran i təpi,ya kāraṇanira ṅlilir mujar i kasihira kaka marək vasa ṅisapu jə̄ṅ.277|| 

	[ab]kakāṅku mapa deyaniṅvaṅ i manah nr̥pati tan avəlas riṅ onəṅ alulut,ndatan tulus ujarnya ṅūni ri səḍəṅku turuṅ anuti polahiṅ silih asih,
[cd]ri kālanika ṅūni duk vau sumomah aku bapa aji ndatan vavaṅ asuṅ,ujarnya pinasatyakənya yadi tan tulasa si pujin vənaṅ ya luhika.278|| 

	[ab]sahurnya saṅ inojaran masəmu rāga karana tuməṅgəp éndah araras,tuhanku riṅ apaṅ madhubrata madoha riṅ asana sugandha sampun anəḍəṅ,
[cd]apan bhramita riṅ səkar *kumuda (, kumudha msJK) jaṅga kanigara mavuṅv aśoka surabhi,ndi yan paḍa lavan manahnya miyatiṅ sumanasa palarənta masku muvaha.279|| 

	[ab]ujarnya rəsəp aṅlipur-lipur i buddhinira təhər alésyan aṅarih-arih,titir vinava riṅ kalaṅvanika denya maṅucap agave raras hatinira,
[cd]anan sinélaṅan kiduṅnya tau rakva maṅusira pi yan tikəl alisira,vidagdha bisa maṅdadak-dadak amarṇana kakavin anindha-nindha turida.280|| 

	[ab][msJK-31v]laluṅ masa pilih ḍavuh ném aturu sahana-hananika ndatan hana ṅumik,śaśāṅka gumavaṅ mava kalaṅan arja mamuṅu-muṅu rāga tan duga-duga,
[cd]gərek muni haneṅ dukilyan alaṅa sinahuran i payérnya mandra kumətər,anan kadi visik-visikniṅ amaṅun sara mamalihi rāga kuṅ tuna téka. o.281|| 

canto 41: 
  +++--+-+---+++-++-=
	[ab]mvaṅ sakvehnira saṅ prabhūttama paḍa ṅgéṅ rāga rambaṅ laṅa,āpan deni lavas nireki mapasah mvaṅ saṅ minuṣṭiṅ hiḍəp,
[cd]yāṅde rañca vinarṇaneṅ puḍak hinaptya pan giṇeṅ lambaṅa.yan pamrəm sakəjəp hanan kadi sumaṇḍiṅ vetniṅ gə̄ṅniṅ lulut.282|| 

	[ab]akveh bhāvaniran prapañca təkapiṅ kiṅ-kiṅ paḍa pet raras,amrəm karva ṭikā sinuṅkəmanirenasparśa marmé-namér,
[cd]bhrānta pan hiniḍəpnira ṅəsah amiṅkus-iṅkus aṅlad hati,tan ryamban hinaris-harisnira pinak-pak lagya karvan huləs. o.283|| 

canto 42: 
  +++--+-+---+------+-+---=
	[ab]len tekaṅ mahas aṅlipur-lipurakən huyaṅi manahiran kinūṣaniṅ unəṅ,ndan rakveki turuṅ smara tura tuhun hana riva-riva saṅ cinitta ri hati,
[cd]kiṅ-kiṅ rāga silih kirim-kirim ujar ya pirəsəpakəneṅ ṭikānak-anakan,nāhan hetunirāṅapus kakavin arja vinaca masuluh śaśāṅkakiraṇa. o.284|| 

canto 43: 
  +++--+-+---+------+-+-=
	[ab]dyah saṅ lvir kətəriṅ patər mara rarasta hinavara ri tikananiṅ ravi,tvaskva riṅ-raṅ akuṅ ri dohni kahananta riniṅa-riṅakənku riṅ tavaṅ,
[cd]aṅhiṅ teki tuhan svaranta karəṅa mamisiki titir aṅlare hati, [msJK-32r]himpər cataka tāku ləṅləṅ amalar ḍavuhakən i rirista riṅ hulun.285|| 

	[ab]nantən masku suvalkv i raśminiṅ ujar vaca-vacaneni maskva riṅ tilam,sampun kekət amiṇḍa riṅ karas amūrti kakavin araras linaṅvakən.
[cd]tan pāṅdeya rəṅunta maṅlaraṅa cihnaniṅ aharəp aminta sanmatan,aṅhiṅ teki tuhan təḍaṅkv i kita tan vuruṅa hələm akalihan huləs. o.286|| 

canto 44: 
  +++--+-+---+------+-+---=
	[ab]nāhan denira maṅlipur-lipurakən lara turida nira-pa tan patahənan,ndan riṅ sakṣaṇa śīghra yar təka tikaṅ rahina hana limutnya kumram asinaṅ,
[cd]ləs *luṅhaṅ (norm., luṅaṅ msJK) əbun avri vahva sinirirniṅ anila kadi ken huvus linukaran,candra lek mavənəs baṅun təkapi tejaniṅ aruṇa suməṅ hanan vahu mijil.287|| 

	[ab]ndan saṅ śrī naranātha sampun arahap sira padulu-dulur maliṅgih ajajar,kāṅən rakva haləpnikaṅ nagara ramya təkapi lavasiṅ haneṅ para-paran,
[cd]nāhan hetunira harəp muliha sarvi mahavana ḍusun-ḍusun kuluvutan,śīghra dandan ikaṅ gajāśva ratha maṅkata para ratu sampun arpat atihaṅ.288|| 

	[ab]maṅkat śrī naranātha ləṅləṅ alaṅa matut i ujuṅ ikaṅ pasir ləyəp adoh,lalya-lén lariniṅ ratha ṅusir i himbaṅiṅ acala hiriṅ-hiriṅnya təpi lor,
[cd]koṅaṅ matra lurah-lurahnikaṅ aṅarya lamu-lamuk aṅəṇḍəp-əṇḍəp alaṅa,akveh deśa huvus kalalvan apa tan caritakəna ləpas narendra tumuluy.289|| 

	[ab][msJK-32v]ṅkāneṅ ləmbah ika rənəb raca-racah lumu-lumuti vatunya kambah aléyé,caṅkriṅ kayunika paruṅ-puṅ i təpinya kamumu makajar-kajar pacar alas,
[cd]sumbér-sumbér ika jajar kalamukan pakis i təpinika ṅurambat aséva,paṅ-puṅ paṅgaga len kuvur-kuvur atip kata-katakan apuntya-las maka médhur.290|| 

	[ab][msJK-32v]saṇḍiṅ-saṇḍiṅ ika daləm rava-ravan malun-alun anamar-namar tasik anak,jrah sogandhika puṣpa maṅibəki lagi pinara-paraniṅ matīrtha gamana,
[cd]tuñjuṅ baṅ hana nīla paṅkaja sumaṅgraha kadi minahā tinandur ahaləp,piṅgirnya kamarək-rəkən kayu pu gaṅgəṅ alalé alumut-lumut sumarasah.291|| 

	[ab]muṅgviṅ madhyanikaṅ uyambaṅ alaṅa manuk umibər apantha-panthan adalur,ləs *luṅhā (norm., luṅa- msJK)nusup iṅ vé yahniṅ anucuk sulur amilihi bhoga tan hana vaneh,
[cd]mvaṅ haṅsa jajar iṅ karaṅ tumurun adyus anəṅah asisik-sisik paḍa sukha,len tekaṅ manusup-nusup ri səkariṅ sara sija karəṅa svaranya tan avas. o.292|| 

canto 45: 
	[ab]buddhi śrī naranātha denya masəkəl yan ton riyātyadbhuta,kāṅən deni varah mpu *nārada (norm., naradha msJK) yatāṅde duhkha tan pāntara,
[cd]mādəg krodhanirāpa tanpa tahənan muntab dilahnyaṅ hati,ṅhiṅ saṅ rāma jugeki patyana maran maṇḍəg kutugniṅ rajah.293|| 

 [ab][msJK-33r]nāhan hetunira ṅucap gəlisakən lampahku koṅ *sārathi (em., sarathai msJK),ndah havya gigu riṅ avan juraṅ alas durgama yeka vələg,
[cd]agyaṅ rampasa matyanaṅkva kétikaṅ mleccha ṅaran bhārgava,sambi teki huripnya ya prasakəneṅkv i tuṅtuṅiṅ sayaka.294|| 

	[ab]sampun teki ləpas narendra alivat riṅ deśa tan varṇanən,mvaṅ tiṅkah ira maṅhisép tan ucapən lvaniṅ təgal koratan,
[cd]konjaṅ teki lurahnikaṅ ry anupa deśātyanta riṅ kādbhuta,rimpér parvata pavaka gupura deni dityan sumunviṅ laṅit.295|| 

	[ab]vr̥ttta śrī naranātha teki rumahun sampun karəṅvan ḍataṅ,mantri mvaṅ para taṇḍa rakryan ikanaṅ karya kəmit riṅ purī,
[cd]yeka rampak énuṅsuṅ iṅ avan agə̄ṅ dədəṅ pəgat tut hənu,rəp yékan paḍa bhaktya luṅguh ararəm yapvan alintaṅ aji.296|| 

	[ab]ndah yékan alivat siro ləbuh agə̄ṅ sampun ḍataṅ riṅ purī,tvasniṅ strī ry anupa giraṅ raga-ragan maṅkén ḍatəṅ saṅ prabhu,
[cd]apan ṅūni rikén laput pasamayanya-gya sinuksméṅ karas,maṅke rakva hiḍəpnya maṅratakəné hyuṅa lavan kéṅgatan.297|| 

	[ab]lavan saṅ prabhu māṅhulur sira kabeh samanta sampun téka,akveh bhavanira vara-varah i saṅ kalih nira=ṅras hati,
[cd]maṅgəh rakva siran pasatya tinanyan yan tan salah riṅ varah,mavat cihnanireki konəṅ alavas gya-gya mareṅ pamréman. o.298|| 


canto 46: 
  +++--+-+---+------+-+-=
	[ab][msJK-33v]*vvaṅ (em., vaṅ msJK) ri jro pura sakaraṇḍan atuha nvam arəja sira teki varananén,akveh kāri mamitra-mitran ika tan tumut aṅiriṅi jə̄ṅ nareśvarī,
[cd]ndan yeka kinirim-kirimnira ri santuk ira téka sakeṅ paran-paran,tan samvas ya linava-lava kinéreki pahali-hali rékva liṅ nira.299|| 

	[ab]len tekaṅ kaka majar onəṅ i təvəknyan alasah alavas ndatan vulat,maṅke rakva ḍatəṅ taṅ anyaya silih pəkuli gulu makalihan huləs,
[cd]mojar liṅnya tayāntuk-antuki kakanta rari pahalavan tikuṅ manah,heman masku kiteki tan tumut asəpy aku bibi taya rovaṅiṅ hulun.300|| 

  [ab][msJK-33v]nahan denya amet prahasana ri rovaṅ ika vijah akəmbulan lulut,tan tuṅgal rva mateki solahan ikaṅ *vvaṅ (em., vaṅ msJK) arəja-rəja tan ya varṇanən,
[cd]ləs luṅheṅ rahina paganti vəṅi vahva pətəṅ iki pilih ḍavuh pisan,sə̄ṅniṅ candra mijil mava kalaṅan arja kadi harəp anuṅsu-nuṅsuṅa.301|| 

	[ab]ṅkāne morniṅ aśoka padapa narendra paḍa maliṅgih iṅ natar,sampun teki sirānaḍah sahananiṅ kaka-kaka manunas paḍa rarəm,
[cd]mamba kasturi riṅ paturvan araras mamituturi kaśaktiniṅ smara,sə̄ṅniṅ rāga hane alis kuməḍal asriṅ anamayani muṅgah iṅ jinəm.302|| 

	[ab]maṅke muṅgah apə̄m ndatan hana vikalpa ruməgəp isiniṅ karasikan,[msJK-34r]tiṅkahniṅ smara tantra yeki ginəlarnira sari-sari tan kəneṅ vaneh,
[cd]mudrāliṅgana cumbanādi saha japya kakavaśa mateki tan salah,nityābhyāsa samādhi saṅgama minuṣṭi ri taruṇa bhaṭāra manmatha.303|| 

	[ab]nda sampun kavaśeki yoganira tapva humiḍəp i katuṅgaliṅ hiḍəp,tan rvekaṅ rva mateki tan tiga maraṅ tiga sakaya sinimpən iṅ hati,
[cd]mūrchāniṅ viṣayāṅrahasyani rahasyanira tuməmu sandhiniṅ smr̥ti,mokṣa rāga mamiṇḍa niṣkala ri sampuniṅ aṅavaki mūrtiniṅ smara. o.304|| 

canto 47: 
  -+---+-+---+------+-+-=
	[ab]anantara ri sampuniṅ gati mateki sira tan ucapən paḍāturu,muvah sahana saṅ sumevaka ri raganira tiki gumanti varṇanən,
[cd]huvus paḍa huvus sinūkṣma kinirimnira turida tiniṅgaliṅ lulut,yan iṅ masa silib-silib *vvaṅ (em., vaṅ msJK) irika nr̥pati mahas adum karasikan.305|| 

	[ab]aneki gumuliṅ-guliṅ sira riṅ ambyanira kadi mahaṅlipur lulut,maṅa lumiyat iṅ vulan kalamukan baṅun aviraṅ i vimbaniṅ mukha,
[cd]ndatan kahuniṅa lukar-lukar ikaṅ gəluṅ akusut anambvakən raras,ḍatəṅ nr̥pati maṅgyat asəmu pacəh sahaja sukha jinaṅgi-jaṅgitan.306|| 

	[ab]umuṅgah adulur-dulur sira mareṅ jinəm anəkani senakiṅ manah,anan sinəlaṅan priyambada rəṅih-rəṅihiran anukər pinaṅkvakən,
[cd]suməṅ-səṅ avuyuṅ-vuyuṅ pinari kala mapari ala tan təke hati,nimittani vuvusnira kətər apiṇḍa riris alit anənvakən hiḍəp.307|| 

  [ab][msJK-34v]kakaṅku vinaliṅku teki tulus asiha kita ri tuvuhku kasihan,ujarta kita ṅūni kési ri hatiṅku kadi madhu huvus vinəṅyakən,
[cd]yateka mabalik laré-tvasi arinta sinalahasa denta tan tuhu,bətahta riṅ hiraṅ pujin prabhu vənaṅ luhika ri samyanta riṅ hulun.308|| 

	[ab]tuhanku mapa ṅojarāṅkva ri sahutva ri kita bibi tan anenaka,katuhvan iki māṅsa deśa mapa deniṅ aṅasa ri vuyuṅta riṅ hulun,
[cd]yadin pva kita naku daṇḍa rari mon tilana təṅahi masku lampunən,tathāpi marək aku nityasa matuṅgva kidhépa i daganta tan saha.309|| 

	[ab]nahan vuvusnira ṅiris hati mapeka tan adhédhésa saṅ kinolakən,huvus katəmu muṣṭiniṅ tapih i madhyanira vas lukar tiniṇḍihan,
[cd]chinidra kiniré-yva kamrén i manis-manisiṅ ujar améṅakən lulut,nimittaniki hənti sihnira tan olya pakaparani kiṅkiṅiṅ hati.310|| 

  [ab][msJK-34v]taṅéh yan ucapén raras-raras ireki saharas i daləm pasaṅgaman,atīta rahina buṅah ri vijiliṅ ravikiraṇa *sudīpta (norm., sudhipta msJK) riṅ laṅit,
[cd]paḍa hyas aradin-radin sahana saṅ *vvaṅ (em., vaṅ msJK) i dalam apupul paḍa raras,maraməṅ-aməṅ iṅ taman mahas-ahas ri huvusira mamukti saṅgama.311|| 

	[ab]katuhvan ika vah kalaṅvan ikanaṅ racana ləyəp amiṇḍa riṅ tulis,mapaṇḍan akaraṅ liman ləṅəṅ apañcuran aranu bukurnya tut sisi,
[cd]paranti pinaran-paran saṅ adulur-dulur araras arumpukan gaḍuṅ,[msJK-39r]ya kāraṇanireñjaṅ-eñjaṅ alaṅa hənəṅakəna narendra varṇanən. o.312|| 

canto 48: 
  +++--+-+---+------+-+-=
	[ab]ambək śrī naranātha mepu apəga maṅaṅən-aṅən i dagdhaniṅ hati,ndan saṅ rāma jugeki tan hana vaneh kinira-kira pakesiniṅ hiḍəp,
[cd]nāhan hetunirāharəp mijil ahə̄makəna sahana saṅ vatək ratu,mvaṅ mantrī para taṇḍa yudha marək apupula ya sakatambayeñjiṅa.313|| 

	[ab]sampuh rakva ghinoṣitan sahananiṅ bala marəka kabeh manaṅkila,mvaṅ raṅkaṅ hana bhakti marpat ahaləp rinacana sinugandha lepana,After this line, msJK has: (malya-baṅ pinako-pa sobba mideriṅ taretepan ivaṅ), the brackets clearly being meant to cancel the words in question, which are identical to 48.3c. The scribe realized he had skipped ahead.
[cd]śobha listiṅ i madhyaniṅ vataṅan énjah arəja tinulis bhinūṣaṇan,mvaṅ luṅsir kanaka dravāraṅ i hiriṅnya kumuliliṅ arambatan tətə̄.314|| 

	[ab]gambar mas vuvuṅanya kumram akuvuṅ-kavuṅ asəmu sinaṅliṅiṅ ravi,abhrāṅəṇḍəp atiṇḍu-tiṇḍu palisirnya maparada suvarṇa komala,
[cd]malyābaṅ pinakopaśobha midəriṅ tarətəpan arəcəp rinūpaka,ṅkāne duryani kontal-ontal ika camara minirah atuṅgalan padu.315|| 

	[ab]ndah sampun sumənəha taṅ śayana kr̥ṣṇa guməlar i harəp mapadapa,mvaṅ ratna sina siṅha rūpa sapatarana valunika ratna kambala,
[cd][msJK-35v]rva taṅ catra haneṅ harəpnya suməkar maṅadəg-adəg adaṇḍa mas tatur,kīrṇa kəmbaṅ ura sugandha ri natarnya təlas iki siniṅsətiṅ jənu.316|| 

	[ab]sampun prāpta para prabhūttama manaṅkil apapul araran paḍa haləp,mvaṅ mantrī karuhun purohita vidagdha sira pinakamaṅgaleṅ sabhā,
[cd]sakvehniṅ paməgət ri kirva niti paṅhulu nipuṇa ri tiṅkahiṅ naya,kapva liṅgih atiṅkah akrama paḍa ṅiṅət-iṅət i sinādhya saṅ prabhu.317|| 

	[ab]munya saṅka mr̥ḍaṅga munda ri vijil nr̥pati sira huvus mabhūṣaṇa,somya dandan aliṅgih iṅ kanakasiṅha maṇimaya suteja bhāsvara,
[cd]śīghra pan tumuluy purohita maśānti təhər aṅabhivāda śāsvata,len mantrī paḍa bhakty anəmbah i narendra matiki karuhun para prabhu.318|| 

	[ab]tan sah saṅ kavi rāga hetuka mamaṅku pasərəhan aliṅgih iṅ batur,mvaṅ sakvehnya anaṅ vahin larasa teki ana marək amaṅku taṅkulak,
[cd]rəp ndatan ana śabda matra karəṅa ri harəp i vuri tan hanāṅucap,mojar śrī naranātha riṅ bala samūha sama-sama manaṅkil iṅ sabhā. o.319|| 

canto 49: 
  +++--+-+---+++-++-=
	[ab]he sakvehniṅ para prabhūttama sama ṅgéṅ sevaka riṅ hulun,mvaṅ mantrī pata bāhudaṇḍa pinatih riṅ rājaśāstrādhika,
[cd]saṅ hyaṅ pinakādiniṅ kuśala riṅ dharmāpagəhniṅ naya,yatnāyatna *rahadya (, rahadya⟦n⟧ msJK) saṅhulun atakya rəṅvajarniṅ hulun.320|| 

  [ab][msJK-36r]sampun vruh ṅvaṅ ikeki bhaktini bapāṅkun tonku yan riṅ jagat,sāsiṅ śatru huvus viśīrṇa paḍa bhakti ṅke ri jə̄ṅniṅ hulun,
[cd]ndātan len kita hasta pāda kəta saraṅrakṣake tan vaneh,śaktinteki ya kāraṇanya mapagəh riṅ *vvaṅ (em., vaṅ msJK) sinaṅgah prabhu.321|| 

	[ab]maṅke pvan hana bhāra donku laki havyaṅde ragətniṅ hati,mvaṅ tan duryaśa səṅgahə̄n mimul-imul ry asihta deniṅ vuvus,
[cd]vruh ṅvaṅ yan riṅ apeki névéha kitery āptiṅku tan laṅghyana,yadyan teki huripta kahyuna huvus saṅka ry asihteṅ hulun.322|| 

	[ab]prastāvanya nihan haneki kasusuk ri tvasku maṅde səkəl,nojar saṅ r̥ṣi *nāradā (norm., naradha- msJK)vara-varah ṅunin ḍataṅ riṅ purī,
[cd]vantən paṇḍita śakti saṅ paraśurāma khyāti siṅ rat kabeh,donyābhyāsa dhanurdhara mapasa vīryāṅkvi jagat kottama.323|| 

	[ab]saṅkṣepanya vuvusku yeka amukən donən təkap saṅhulun,denyan matya riṅ āśramanya rəvəkén hayvenapés hop gəlis,
[cd]tovin saṅ katuduh marāṅjəjəpa tiṅkahnyeki samun ḍatəṅ,nda yeka sakatambeyeñjiṅ irikan kun lampah opadgata.324|| 

	[ab]maṅke pveki viveka yekana dələ̄nta siṅ samāṅyogyana,prih-prih denta pakojariṅ kira-kira pəh-pəh vijilniṅ hati,
[cd]mvaṅ sastreki gamana vadhi ginəlar petən pagantākəna,siṅ solihta maṅadvakən vinaya yeka dlāha yata dələ̄n. o.325|| 


canto 50: 
  ++++-++------++-++-+=
	[ab][msJK-36v]nāhan liṅ śrī narendran mujar i sahananiṅ vīra yodha prihiṅ praṅ,rəp kapvānəmbah iṅ śrī narapati tumaḍah ry ājña saṅ nātha tan len,
[cd]sampun śīghra paliṅgih krama dadi sumahur saṅ mahāyodha mantrī,khyātiṅ rat saṅ makon iṅ kira-kira mapatih vīrasiṅheṅgitajña.326|| 

	[ab]sojar śrī nātha sampun hana ri hati minuṣṭy ājña saṅ śrī narendra,ndātan saṅke manah vr̥ddhi karaṇanikaturniṅ apiṅgiṅ *təkasvi (, teka⟦p⟧-svi msJK),
[cd]tiṅkahniṅ sevake pan rasa-rasana hatur pva ṅhulun mo pituhvan,jati muparpasa svaṅ katugətakəna sojarnya ta hop karəṅva.327|| 

	[ab]ndah sampun ṅvaṅ ruməṅva ya bhimatanika saṅ pakṣa donən tékana,tan saṅke vīrya tan saṅka riṅ aharəp hinak madéhaṅ rājamānya,
[cd]yan vantən mana duṣṭa ṅapak aṅapa karih dhyāna lavan samādhi,ndah yakan śaktiniṅ laṅkap himadu pinéniṅ paṅhilaṅ vāhya śatru.328|| 

	[ab]maṅke donən mapāṅdon aṅusirən aharəp kīrti tan dady avr̥ddhi,apan kadéh təkapniṅ maṅavata ya səḍəṅ saṅ maṅelala dharma,
[cd]saṅkṣepanyeki rakṣan aji kuməmita saṅ sādhu tan lamba-lamba,sama mvaṅ dhana yar vehākəna maləsa riṅ jana su-ddharpa śakti.329|| 

	[ab]yadyastun śuddha karya mənaṅa mara ajəṅ yuddha yāṅde prapañca,āpan *byaktekanaṅ (em., byatekanaṅ msJK) ya tumuvuh aseva riṅ vəltikiṅ mana karma,
[cd][msJK-37r]lavan yan sora maṅkin rahayu makaphalaṅ vadhaniṅ rat kapaṅgih,rug taṅ dharma pagəh kadi hiṅaraman i vadniṅ kaduryaśa magə̄ṅ.330|| 

  [ab][msJK-37r]nāhan doniṅ mahém buddhi milihana kaṅ opaya yagya petən,yapvan sampun taya doṣa yatika hamésan lakva saṅ niti manta,
[cd]ndah yan tapvan tayāṅdon maya tika vulikén met-metən tan tahən tvas,hayvenaṅgəh vavan adah rasana ya ləvədən havya tan yatna-yatna. o.331|| 

canto 51: 
  ++-+---+--+-+=
	[ab]nda kantənanya aji havya bharaṅ lumampah,yapvan turuṅ katəmu sendikaniṅ ginoṣṭhi,
[cd]tan vruh yatevəh ana tevəh ikan kinārya,prajñā ṅaraṅyaṅ avikeka təbəṅ lumakva.332|| 

	[ab]maṅke pva yuddha gəlarən aji havyva mana,tuṅtuṅniṅ evəh ati tiṅgitaniṅ nayeka,
[cd]ton tiṅkahiṅ musuh apet iṅ upāya sandhi,kośanya vāhana balanya déla təkapta.333|| 

	[ab]sampunya maṅkana ataṇḍiṅ akasniṅ ambək,yan sor titihnya ciri vədya kunəṅ kuraṅ tvas,
[cd]kośanya tan hana balanya kuraṅ viveka,sép glis rəvək təkani havya vineh adhana.334|| 

	[ab]ndan yan paḍeki hana śakti hanan vivaka,taṇḍiṅ masalyan apa tan hana soriṅ ambək,
[cd]kālanya deśanika hér juga havya magya,prih taṅ upāya karananya maran virodha.335|| 

	[ab]sampun pvaya-mbala virodha kəneṅ upāya,durbala paṅrəṅə̄-rəṅə̄n ika vākparuṣya,
[cd]siṅ śakti yeka hiniḍəpnya sadhara mojar,dr̥ṣṭa vasananika mati hələm təkapta.336|| 

	[ab]yapvan musuh ləvih anəki balanya makveh,kośanya sāgara paḍanya hanan atamba,
[cd]hayva rəsəh gumaveya kuṭa durga mevəh,mvaṅ paṇḍitāśraya sira bvat haneṅ svakārya.337|| 

	[ab]sāsiṅ prayoga gaveyən ya saendikanya,vidveṣa lan taṅ abhicāruka japya siddhi,
[cd]sampun pva yeka kavaśe ta samaṅka donən,dravyanya sadhana ajin malape huripnya.338|| 

	[ab]saṅsipta yan musuh ateki hanaṅ viveka,maṅke pva rāma juga saṅ rəvəkən təkana,
[cd]antyanta sādhu tuvi paṇḍita *mr̥ddhu ( • Spelling metri causa.) rūpa,tan vruh paṭik haji ri deyaniṅ aṅlagana.339|| 

	[ab]nojarniraṅ mapatih akṣama yar pataṅguh,vetniṅ kabhaktin ati satya viśeṣa mantrī,
[cd]ḍaṅ hyaṅ purohita sirojar aṅakṣama rum,yogyan rase haturi saṅ mapatih sumantrī.340|| 

	[ab]ndah yan viveka haji riṅ guṇadoṣa petən,kyopadeya pilihən kakaniścayanya,
[cd]mvaṅ sādhananya tan abhasa lava alanya,[msJK-37v]yan vruh narendra juga siṅ gaveyənta siddha.341|| 

  [ab]mevəh kətaṅ vruha i doṣanike harəpnya,mevəh kətaṅ *vvaṅ (em., vaṅ msJK) ahiḍəp vinarah sayogya
[cd]mevəh kətaṅ *vvaṅ (em., vaṅ msJK) avarah-varah eṅ sudharma,mevəh jugaṅ vruha ri miniṅas iry avaknya.342|| 

  [ab][msJK-38r]hetunya maṅkana anakiṅ acintya sūkṣma,kāmādi nityasa hane hati lot matuṅgu,
[cd]yeka miruddha magave pətəṅiṅ svacitta,manna bhimana ginavenya lavan katr̥ṣṇān.343|| 

	[ab]ṣaḍvarga sampun apagah kavaśeka denya,śuddhaṅ manah taya *tamomaya (em., tmomaya msJK) māri śoka,
[cd]prajñā kasāttvikan ateki ya śānta buddhi,ṅkan vruh taye hala lavan hayu vr̥ddhi jāti.344|| 

	[ab]maṅka hiḍəpku lahi tiṅkaha saṅ narendra,prih-prih mateki bala yatna kitan lumakva,
[cd]mvaṅ duryaśeki lagi siṅgahananta riṅ rat,si dveki vada təmahanya hinambah-ambah.345|| 

	[ab]āpan hurip kṣaṇika teki ananya tar hop,nindāstutinya juga nitya ananya riṅ rat,
[cd]saṅsipta dharma juga mukhya phalanya makveh,saṅkeṅ adharma ginave magave kanindan.346|| 

	[ab]yar bvat kṣinatriya ṅaranya sudhīra buddhi,suma dhireka kavanin juga paṅhadanya,
[cd]ndi tan lamun-lamun ateki mataṅnya siddha,yan sadhananira mateki rumakṣa sādhu.347|| 

	[ab]maṅke pva kahyuni bapāṅku vəkasniṅ evəh,yan dona saṅ paraśurāma təkap narendra,
[cd]byaktaṅ jagat maṅapavada hilaṅ yasanta,pan tan sadoṣanira kevala paṇḍitātma.348|| 

  [ab]lāvan muvah riṅ apa yan kavaśeka donən,āpan vidagdha tuvi paṇḍita viṣṇumūrti,
[cd]śiṣya hyaṅ īśvara dhanurdharaśāstra vijhya,laṅkap yateki paṅanugraha divya śakti.349|| 

	[ab]mvaṅ donireki hana riṅ bhuvanāndha tan len,lumrakənaṅ aji dhanurdhara liṅ *bhaṭāra (, ⟨s⟩hathara msJK),
[cd][msJK-38v]mvaṅ kṣatriyeki ya maṅajya varāstra divya,papvan rumakṣa ri sasr̥ṣṭi bhaṭāra riṅ rat.350|| 

	[ab]saṅsipta teki vususiṅ hulun ar pataṅguh,ndi tan salah rasa-rasanya təkapniṅ ojar,
[cd]don brāhmaṇa nr̥pati ya marəkeki tan len,jāti varah-varaha riṅ kita yogya petən.351|| 

  [ab][msJK-38v]nojar dvijāti saha santi saopapati,ndan śrī narendra juga mogha téka bhimana,
[cd]mojar sira sru maṅusap ləṅən arddha kémpén,ambək sudhīra sumaput vijiliṅ kasiṅhan.352|| 

	[ab]é vruh ṅhulun bapa ri doni vuvusta yukti,ndan dara ta ṅhulun anutakəne harəpta,
[cd]menak juga pəjaha riṅ raṇamadhya mamrih,yan kṣatriya-ksa supadhin kapaḍana vīrya.353|| 

  [ab]yan viṣṇumūrti kétika maṅaran si rāma,ndātan mavədy aku rikana mapatra yuddha,
[cd]mon matya mon pəjahaneriya siṅ katəmva,svargāku matya magulaṅ-gulaṅ eṅ raṇāṅga.354|| 

	[ab]saṅsipta teki laris aku hələm riṅ eñjiṅ,prih taṅ *gajāśva (norm., gajah sva- )ratha daṇḍani havya mokér,
[cd]siṅ bhakti tayéki tumuté-rya-ku vīra yodha,yan tan ana-ku juga maṅkata śīghra-śīghra.355|| 

	[ab]he he para prabhu mapeku manahta maṅko,yar bhakti pajarana bhakti sapolahanta,
[cd]ndah lah pilih-piliha satya kunəṅ hinur-ta,mén hapti matya masiluṅluṅa pādukāṅku. o.356|| 


canto 52: 
  ----+-+---+--+--=
	[ab]na vuvusiraṅ narendra sumahur magadhendra rəsəp,prabhu riṅ apeki rakva vihaṅe paṅutus nr̥pati,
[cd][msJK-39r]sakaharəpanta yadyapi huripku ya tan təṅətan,pakənanikiṅ masevaka suməmbah i pādukadi.357|| 

	[ab]iki mara bhāra donani paṭik haji de nr̥pati,si maṅiriṅe narendra mayase praṅa toha hurip,
[cd]vnaṅ apa ṅaranya tan maharəpeṅ daśa vīrya ləvih,tinuduhakən ananya musireṅ hyaṅ ananta śiva.358|| 

	[ab]athava yadin mareṅ niraya loka ya tar vihaṅa,itipan ikiṅ kavah rumuhune sukhaduhkha haji,
[cd]niyata paṭik narendra musireṅ hariloka hələm,yan agaməlan kabhaktin atisatya ri ājña haji.359|| 

	[ab]nr̥pati ri aṅga rājya sira mārdava yar umatur,riṅ apa paṭik haji vənaṅ alaṅghyana tan tumuta,
[cd]tuhun iki hīna śakti masa tambəha tapya guṇa,sada ta jugāṅrivəg-rivəgane suku saṅ nr̥pati.360|| 

	[ab]niyama tivas matékya pan apiṅgiṅ apəs riṅ ulah,aji juga hantusa muruk atiṅkahaniṅ malaga,
[cd]mapakəna paṅhavin-havina cāpa təkap nr̥pati,pravala girahyasén mihata riṅ ripu vahu ḍatəṅ.361|| 

  [ab][msJK-39r]narapati siṅhalojar aganas kadi siṅha murub,aji rasaneki səmbahi paṭik haji mon pituhun,
[cd]sahana para prabhūttama kabeh yata donakəna,narapati kārya riṅ nagara hayva vavaṅ lumurug.362|| 

	[ab]kapan iki yan katona mara bhaktinikeri haji,si madadahéṅ huripnya sarabhārakəneṅ palagan,
[cd]yadi hana laṅghyane nr̥pati yeki musuhta hələm,[msJK-39v]papasakəneṅ təvəkta sigidhirya huripnya huvus. o.363|| 


canto 53: 
	[ab]mojar śry avantinātha ṅgréguta bapa kunəṅ buddhi saṅ śrī narendra,an saṅ rameku donən paja kétaṅ aṅucap yan huvus dhīra riṅ praṅ,
[cd]ton-ton de saṅhulun mapraṅa hələm i harəp śrī mahābhūminātha,téh ndyanuṅ taṅ kavədya gada-gadana kunaṅ mon silih daṇḍa-daṇḍan.364|| 

	[ab]apan tahv ika saṅ bhūpati miyati paṭik nātha riṅ yuddha ṅuni,tapvan kondur təkapniṅ ripukula rinəbut riṅ musuh bhīṣaṇākveh,
[cd]madya-dyas thana lagyesuh-isuh i luṅidiṅ kandha kéntaṅ pulaṅ rah,dhvastekaṅ cāpa cakra kr̥tala ya pinusus kasya himpərnya cūrṇa.365|| 

	[ab]maṅke pvan jamadhagni vinuvus ika kaśaktinya tasyaṅ kavədya,yadyan gandharva *vidyādhara (, vidhyadhara msJK) mapuliha ya ṅké ri saṅ rama tosén,
[cd]vilniṅ vil yakṣaniṅ yakṣa tan ika katakutniṅ hulun dadyavr̥ddhi,aṅhiṅ dharma pagəh mon pəjaha kadi rajan cūrṇaniṅ bhindhi vala.366|| 

	[ab]dhīrāmbək śrī kaliṅgādhipa dadi sumahur yukti liṅ śrī narendra,toh ndya-nuṅ teki maṅgəh ṅhulun iki sapasaṅ saṅhulun hayva mundur,
[cd]kralniṅ dhīra napan mārga maṅusira yaśa ṅir-akén dharmakārya,ndan saṅ śrī nātha muṅgvi vuri umabéta sarathya riṅ dharmayuddha.367|| 

	[ab]taṅhéh ki kāryasiddheki yaṅ inucap-ucap tan kavastvan vəkasnya,yadyan siṅ kārya mevəh ləkasana ta huvus hayva maṅgén vikalpa,
[cd]kevəhniṅ dharma mevəh juga luməkasa ta bvat vuvus tan viveka,apan doniṅ hurip meman iki kava təkeṅ kr̥ṣṇa makveh tinolih.368|| 

	[ab]lavan sakveh vatək bhayakula madhakép kapva magyanékana,matus taṅ raja samanta paḍa vija-jivah ténya tuṅgal ginoṣṭhi,
[cd]maṅke kupvan dadak védhya paran ika kavédhyāṅkva liṅnyeṅ sabha ṅras,ṅuni yuddheki tapvan ana manaha-naha naṅsayé śatruśakti.369|| 

	[ab][msJK-40r]yeko śatrunta vanya mapagakəna pamuk taṅ mahāyuddhamadhya,apan tuṅgal yaniṅ śakti sama-sama yadin mr̥tyu matvaṅ tumuṅkul,
[cd]yadyan brahmādi tar vanya ya lumiyat apan deni géṅniṅ prabhāva,vīryanteka haləpniṅ raṇa bhavana sumusvi jagat sūryaniṅ rat.370|| 

	[ab]ṅuni ta ravana-lah taya maṅadu ri géṅniṅ kaśaktin prabhita,marmanya aruk anəmbah ri aji makapanuṅkulnya rajyanya ləṅka,
[cd]raṅkaṅ mas mulya saṅke hyaṅ amarapati ṅunin səḍəṅ digjayeṅ praṅ,strīratnādinya len taṅ rajata kanaka vastrārja pavatnya mulya.371|| 

  [ab][msJK-40r]harṣāmbək śry arjunāṅrəṅvakən i pamuji saṅ rāja samanta mahya,hetunya bajra muṅgviṅ muka kadi sinaṅa hrét kutuṅiṅ kadhīran,
[cd]himpər siṅhāṅréṅa géntér avurahan avu kapva tan vriṅ manahnya,mojar saṅ hyaṅ kas-aṅkas nr̥pati ménéb-énéb dagdhaniṅ tvas tumaṅgəh.372|| 

  
canto 54: 
  +++--+-+---+-+---=
	[ab]nojar śrī naranātha teki sumahur ta rakryan apatih,bisniṅ lah səkəliṅ tvas arddha pinégéṅnira srét i gulu,
[cd]mojar mandra pəgat-pəgat vuvus ira taréh tan asarag,bhakttya mrih-mrih anémba-nəmbah umusap ri jéṅ(nua) narapati.374|| 

	[ab]é nathāṅka aihan rəṅən hatar ikiṅ kapapa kalusa,tan saṅkeṅ avalépa dénani paṭik narsandra umatur,
[cd]géṅ trésna ati sihniṅ aprabhu ya hetuni ṅvaṅ amuvus,yadyan siṅ sarasanya de nr̥pati mon mareṅ salah ika.375|| 

	[ab]tiṅkah sevaka tar vənaṅ palé-paléh rumakṣa ri aji,apan papa jugeki rakva numulat yadin uménéṅa,
[cd]nda yan tan amatur hita-rtha i siraṅ sinévaka nira,bhaktyaṅ duryaśaniṅ jagat ṅani-ṅunin kadi ṅhulun iké.376|| 

	[ab]nahan don mami sarjaseki amatur tatan dva ri aji,msaṅ mantri kaya parnahiṅ hulun apeki tar paṅucapa,
[cd]marmāṅkva mrih ataṅgé-éṅgéh i harəpta tan pati tumut,[msJK-41r]apan byakta mateki yar kita mamaṅguhaṅ lara hələm.377|| 

	[ab]maṅke pvan savuyuṅ narendra taḍahan paṭik narapati,yadyastun pajaheki paṅraha təvək saréndra karika,
[cd]mvaṅ téṅgék mami tiṅhasénta ya manarjanéṅ ripu kala,tan satyeki ṅaran paṭik aji humintareki sakilan.378|| 

	[ab]lavan yan tinsheki tan tumut asiṅ saduhkha nr̥pati,yāṅde salya ané tvas atiki jémah narendra mulata,
[cd]yan tan matya riko-harəpta masiluṅ-luṅa pada aji,yapvan yaddha hələm syapeki mulaté daləm pabharatan.379|| 

	[ab]dira-mboknira sojar asru tvi tan aneki tinaha,luṅhaṅ buddhi kasatvika sumaputaṅ kasiṅhan i sira,
[cd]édran tiṅhal iréṅ sabha sahana saṅ tiniṅhalan arés,apan tan hana vanya maṅpaṅa mulat juga-muka nira.380|| 

	[ab]nojar saṅ mapatih ndatan ana mumik para prabhu kabeh,bhyam sakveh para taṇḍa yodha ṅuniveh balapratihata,
[cd]deniṅ buddhi kasādhun atvaṅ apagəh kasatyan i sira,tovin tanpa paruṅvaniṅ naya sabha sudhīra nipuṇa. o.381|| 


canto 55: 
  +++--+-+---+------+-+-=
	[ab][msJK-41r]sampun mayu ṅalapkəneki tadanantara mari maṅucap nayodhara,śīghra prāpta tikaṅ taḍah paḍahi maṅdulur i vuri yathākrama haləp,
[cd]sakveh-kveh para taṇḍa riki maṅiriṅ saha vəḑihan anambah iṅ sabhā,ramya sraṅ saṅ aniṅkāṅiṅkah itisiṅ sapaṅaləpaṅ iniṣṭiniṅ hati.382|| 

	[ab][msJK-41v]nda yeka ri huvus narendra manaḍah sahana-hananikaṅ rasādhika,sakvehniṅ carikan yateka ḍinavuh-ḍavuhakən i siraṅ para prabhu,
[cd]mvaṅ mantri para taṇḍa tan hana kuraṅ paḍa vəki-vəki sə̄k təke vuri,norāṅsalnya huvus tikaṅ akuda sārathi paḍa ya makambulan cacar.383|| 

	[ab]atyadbhūta haləpnikaṅ taḍah aneka surasa hana māṅsa matayaka,saṅkəp sahaneṅ pasir vukir ateki paḍa hana bhinuktya véh sukha,
[cd]vah milya tvak avarṇa sāgara səḍəṅ pasaṅ atiki sakeṅ daləm purī,somya liṅgih acum tikaṅ *vvaṅ (em., vaṅ msJK) alarih-larih ajajar atuṅgalan sajəṅ.384|| 

	[ab]sakveh saṅ anunas paḍa sraṅ aṅinum sahana saṅ larih paḍa larih,brəm *tampvānadu (, tamp⟦a⟧van adu msJK) lobha riṅ rasa-rasanya ya rinasa-rasanya patya ya,
[cd]tambul-tambul akendah-endah adulur-dulur ahulur alivran aṅhaləp,makraṅ makrama maṅhañaṅ-hañaṅ aminta hara mataritip lavan tirəm.385|| 

	[ab]varsih saṅ maṅinum kabeh paḍa huvus varəg atiki samaṅhañut cacar,prāpta candana cūrṇa kapura dinum-dumakən iki huvus kinasturi,
[cd]sumrak gandhanika haneṅ jaja haneṅ muka saha səkar arja riṅ kapa,kapva gīta hana nr̥teki vinidhi nr̥pati vijah adumpi-dumpilan.386|| 

	[ab]ndah yeka paḍa garjjiteki para yodha maṅucap asélur sadha cakép,agyāṅrampak smatyanaṅ ripa kula-ki vuvus ika manambyayaṅ hurip,
[cd][msJK-42r]krodhāmbəknya ana ṅrégut micépi lambé yika kadi véra-véra dava,aṅga kara musus tananya saha bhavaka kadi ana maṅgaməl curik. o.387|| 

canto 56: 
  -+---+-+---+------+-+---=
	[ab]huvus maluvaran katéki saṅ ahém sahana-anani taṇḍa rakryan umulih,narendra tumuluy mareṅ paṅuṅaṅan prasana-sama para prabhūttama marək,
[cd]kathañcana gubar ḍinəṇḍa saha goṅnya kumətug aparəṅvan iṅ kṣititala,ratag sahananiṅ balādhika sudhīra mijila ya maśabda réṅ ləbuh agə̄ṅ.388|| 

	[ab]ḍataṅ sahananiṅ pravīra saha bhūṣaṇanika pinasaṅnya kumram asinaṅ,piraṅ ivu pireki lakṣaṇika tar kavənaṅ iki tiṅhalan vinulatan,
[cd]tumandaṅ i harəp narendra paḍa pantəs arəja tuhu vīrasiṅha nipuṇa,vidagdha ṅakarah masiṅhəl akalan paḍa lituhayu anvam uttamakula.389|| 

	[ab]praya nr̥pati saṅ tumandaṅ araṅin saha karah i jajarja vīrataruṇa,vatək madanarūpa saṅ van aṅiriṅ mapati-patihan ujvala vinulatan,
[cd]ravisni palaganya kumram iki camara putih hinaṅit rinūpaka tinap,curiknya kadi mr̥tyu danta lumarap maṅayam-ayam i jīvaniṅ ripukula.390|| 

	[ab]haneki madulur *tumandaṅ (norm., tumandhaṅ msJK) asinaṅ kadi kusuma sumamburat vija-vijah,vaṅ uttama pakəmba-kəmbaṅan ateki makarah asusun vidagdha riṅ ayun,
[cd]ulihnya paḍa vīra riṅ raṇa sabhūṣaṇanika paḍa lurva pitana kuniṅ,titir kalilipiṅ musuh praṅ ika tan hana maṅucap amundur eṅ pabharatan.391|| 

  [ab][msJK-42v]anugraha narendra teki tumurun bala sahananika pravīra pinilih,inundaṅ i harəp manəmbah umarək nr̥pati paḍa bhaktya liṅgih ararəm,
[cd]masiṅhəl akitir-kitir hana karah kaluṅ arəja sabhūṣaṇanya rinasuk,samāpta paḍa mamvit arpat asikəp vataṅ apagaga len maṅuṇḍa suligi. o.392|| 


canto 57: 
  ----+-+---+-+---+-+---=
	[ab]avicaritan laluṅ masa narendra vāhu tumurun sakeṅ paṅuṅaṅan,sahananikaṅ makañjar umulih kasovaṅaniran huvus maluvaran,
[cd]narapati mañjiṅ iṅ pura sire daləm ri kahanan narendra mahiṣī,vahu sumurup hyaṅ arka tumibaṅ ḍavuh valu təkaṅ śaśāṅka sumilih.393|| 

	[ab]*jalada (norm., jaladha msJK) haneṅ laṅit kadi sinaṅliṅ iṅ śaśadhara sinaṅ makalaṅan,vahu suməkar haneṅ talaga kəmbaṅiṅ kumuda gandha mari kumudu,
[cd]rumarab ikaṅ rərəb-rərəb umampva amvas aniram kucup kagərəhan,paḍa matihaṅ mayat məkar akəmbaṅiṅ mənur hinimbu muṅgvi gəluṅan.394|| 

	[ab]nr̥pati haneṅ natar sira maliṅgih iṅ śayana sampun ahyas adulur,sahananikaṅ karaṇḍan ahaləp lavan kaka-kakarja sampun arəpat,
[cd]irika narendra manvit avarah sire saṅ araras ri yaṅkatanira,vacananirāṅharis-haris asuṅ səpah ri vaja cumbu tan hinuniṅa. o.395|| 

canto 58: 
  --+--+------+--+--=
  [ab]ibu pamvitani ṅvaṅ i kita bibi maṅkata tāku tuhan,saka*tambayeñjiṅ (norm., -tambeyeñjiṅ msJK) irika larisaṅkv iki maṅluruga,
[cd]kalavan bala saṅghya maṅiriṅa huvus kinudur-kuduran,para taṇḍa para prabhu panəpi kabeh paḍa vāhu ḍatəṅ.396|| 

	[ab]hana teki si rāma ṅaran ika musuhku yathā amukən,[msJK-43r]rarahən patapanya pəjahana ri madhyanikaṅ palagan,
[cd]yadiyan hariloka parananiki muṅsira pāda hari,valaténkv i tikan vitakəna ri bhaṭāra huripnya huvus.397|| 

	[ab]pavəkas-vəkasaṅkva ri kita bibi karya ta riṅ nagari,kəkəsənta ajəṅ kakahatakəna teki rarasta tuhan,
[cd]sakalaṅvaniṅ adri pasisi tuduhənkv iki karya muvah,pakənanya rumakṣa lumipa-lipura-ki manahta nakuṅ.398|| 

	[ab]panikəl-nikəliṅ ryak apata-patahan mələs arja siṅi,mamaharja gəluṅta makusut hinure katitih-titihan,
[cd]səminiṅ kayu teja makiris akila kariris-ririsan,sari-sarya tika mitaturana laṭinta yadin kasaraṅ.399|| 

	[ab]jaladhāraṅ añavəli vijili kukusiṅ bañu kumram alit,kadi kenta lukar suruhananika masku ya tan huniṅa,
[cd]pupusiṅ liraṅ arja pumati aṅisis vahu-vahu məkar,ya matuṅgva təṅahta nahayaṅ aṅelih pinépét-pəpətan.400|| 

	[ab]katəriṅ patər aṅusa suhunan aṅanti ririsnya sumar,ləṅəṅ aṅarih arya mupih-upiha teki rəṅihta nakuṅ,
[cd]panəḍəṅni səkarniṅ asana karuhun kagərəh-gərəhan,mapavana suyaṅta pakənanika matya sinəmpal alum.401|| 

	[ab][msJK-43v]na vuvus naranātha maméṅé-méṅén ojar asuṅ turida,gərəhiṅ katiga raras asəmu riris pinakāmbəkira,
[cd]riṅ apeki ya tan rəṅə-rəṅən asəmu lata vəlas harəp,niyatanya aluṅ asəmi turida rāga masarya lulut. o .402|| 


canto 59: 
------+++++----=
	[ab]kaka haji vihikan ṅvaṅ ry ambəkta larisa hələm,kunəṅ amuhara kiṅ-kiṅ riṅ tvasku mətu-mətu luh,
[cd]sipi ali-alini-ṅvaṅ yan rakryan laris anuku,hana kavədi mataṅyan rəñcəm tvasku kadi linud.403|| 

	[ab]rəṅən atəki pataṅguh-taṅguhiṅ hulun i haji,maṅimur-imur apet sih saṅke sihkv i kita kaka,
[cd]sahana-hanani vadvanta siṅ śakti lumarisa,kita kavəkasa riṅke rajyevəhnya pari tahan.404|| 

	[ab]sarasa pəjaha tāṅvaṅ yadyan kantuna lumurug,sinaputan i gəṅiṅ sih deniṅ tan vənaṅ apasah,
[cd]taha karika katolih ṅvaṅ denta kari pəjaha,

	[ab]yadi larisa riṅ eñjiṅ rakryan havya ali-alin,niyata tumuta ta ṅvaṅ sakvan selvan adulura,
[cd]yadi pəjaha sukha ṅvaṅ yadyan sora kita hələm,kadi vahu-vahu kāṅvaṅ kuṇḍaṅ-kuṇḍaṅa riṅ ayun.406|| 

	[ab]nahan ujarira marma mlas harṣa ṅətəri hati,saha luh i mata milya drəs hisnya avan i pipi,
[cd]nr̥pati sira mamak-pak mojar lvir madhu tinakis,vacananira kadi pyah tamba-tambaniṅ ataləh. o.407|| 


canto 60: 
  -+++++-----++---=
	[ab][msJK-44r]ariṅkv induṅ vruh ṅvaṅ ri ali-aliniṅte ṅhulun ibu,tuhun marmaṅkva taṅgəhi kita yadin milva lumurug,
[cd]ivə̄hiṅ praṅ yadyan ṅvaṅ arivega tar top ṅvaṅ agigu,rusithiṅ mārga séṅkan ajuraṅ alas durga paraṅan.408|| 

	[ab]kunəṅ yan rakryan monəṅa lavasa takviṅ para-paran,vacan sambat-sambatku kavəkas umuṅgviṅ karas alit,
[cd]paraṅkv iṅ lambaṅ yeka rasa-rasananteki yan akuṅ,tan olya ṅvaṅ yadyan puri-purik haneṅ jro pakasutan.409|| 

	[ab]lavan pintaṅkva iṅ bibi saṅu təṅah sampun aṅisis,səpah saṅke caṅkəm paséré-séréhankv ikin anuku,
[cd]dhadarkva siñjaṅ sah ri panəpi sumar yeki palakun,rəṅihtatma rakṣāṅkv aṅən-aṅənaniṅ tvaskun alaga.410|| 

	[ab]tuhun pavat-vatniṅ hulun i kita maskv iki tariman,vruhante gə̄ṅ riṅ sih pakiri-kiriyaṅkv i kita tuhan,
[cd]laṅəniṅ kiṅ-kiṅ cumbana vəkasi rumniṅ karasikan,puputniṅ rāga misyani samaya śr̥ṅgāra racana. o.411|| 


canto 61: 
	[ab][msJK-44r]huvus nr̥pati muṅgahiṅ jinəm aṅalihi turida miniddhyaniṅ smara,rarasniṅ ujar asrah aṅrahati sojar ira kadi juruh lavan madhu,
[cd]baṅun salaga maṅrəṅa gərəh ateki turida niran aṅdadak məkar,savaṅ bhramara matta muṅgvi səkariṅ kumuda turuṅ avarsih iṅ gati.412|| 

	[ab]sapolah ira teki yén paḍa vicakṣaṇa manəkani senakiṅ hati,anan kavatək aṅgaməl-gaməl anan pamalaku vhiliṅ tapih suji,
[cd]ané gulu silih vilət-vilət ateki luṅayanira tan salah dunuṅ,[msJK-44v]kirinciṅ ikanaṅ kalé susu numuṅgvi vətis ira baṅun kinaṅsyakən.413|| 

	[ab]anantara tiba tikaṅ ghaṭita piṅ lima huvusiṅ amukti saṅgama,paḍa mrém iki séṅ haneṅ jinəm aṅgarvani huləs apupul silih pédhak,
[cd]ndatan ana vikalpa solahiṅ aṅéka tana paḍa madum-duman lulut,təṅahnira turuṅ kasah ri luṅayan nr̥pati tuhu makəmbulan hurip.414|| 

	[ab]gumanti tucapən para prabhu kabeh balasah apəga tan kəneṅ turu,paḍa ṅaṅən-aṅən ri tiṅkahaniṅ aṅlagana mapaga śaktiniṅ musuh,
[cd]lavan takisaniṅ silih praṅa silih tutuga musala bajra tomara,hana ṅiṅət-hiṅət dhanur dhara samaṅ-haləpa yadin umuṅgva riṅ limén. o.415|| 


canto 62: 
	[ab]sakvehniṅ bala yodha garjjita paḍa gya-dan harəp maṅkata,sranta-mbéknika yan paṅanti paṅarah hetunya maṇḍəg muvah,
[cd]radga mvaṅ palaganya sampun atihaṅ vahvas curik saṅkəpan,eñjiṅ rakva pilih vaṅundhahina ginya-kén maṅantyaṅ sabhā.416|| 

	[ab]tinyap taṅ kula saṅka ghūrṇita umuṅ goṅ kéndhaṅ mtya-dbhuta,hetunya bala samprayukta padhadhan ṅanti vijil saṅ prabhu,
[cd]névi *vvaṅ (em., vaṅ msJK) gaja réṅga vaji marasuk saṅkəp kabeh sayudha,sar sə̄k taṅ vataṅan təkeṅ ləbuh agə̄ṅ tan pantara-tip ḍəḍət.417|| 

	[ab]umvaṅ tanpa paruṅvan atri gumuruh taṅ śabda tan paṅkuré,nvaṅ pahyaniṅ asiṅha nada kumətər himpər sarakniṅ tasik,
[cd]paṅhrikniṅ gaja matta ghurna maparəṅvan iṅ laṅit katara,[msJK-45r]lyab taṅ rat kadi koncaṅ andha bhuvanan kandhég baṅun kabvatan.418|| 

	[ab]samanta prabhu vīra sampun arəpat lavan bala hya umuṅ,saṅkəp taṅ géja sévu riṅ sajuru ya-dhém tan kavoran dudu,
[cd]téṅranyo –jvala kumlab olah aṅalimpva-néka varṇa dyoti,apan ca-prabhu-sa-prabhūttama madudvan vīra cihnéṅ raṇa.419|| 

	[ab]samanta prabhu uhaya pupul anaṅkil muṅgu  riṅ samaja,nvaṅ vadvanira rotta-rotta matihaṅ kadganya has saṅkəpan,
[cd]nuṅgvi asva sahasra len kaṅ aḍarat movi-vu laksa pupul,kapva-dhém ya makandha-kandha savatəknya tuṅgalan témara.420|| 

	[ab]saṅ śrī nātha mijil sakeṅ pura sira-dan maṅkat apadgata,sampun mahyas abhūṣaṇa-rjja suména ratnanya muṅgviṅ jaja,
[cd]śīghra-dan maṅadəg siréṅ gupura harṣan tén vatək éhaya,lavon saṅ prabhu sevaké-aji padhāṅgéṅ bhékti tan laṅghyana.421|| 

	

canto 63: 
	[ab]ndan śrī magadha pati pancadhasiṅ laku sabhūṣaṇanira pinasaṅ,muṅgu iṅ gaja abhinasa sukla varṇa kadi parvata hima sumaput,
[cd]svéta-mbhara védhihanireki śuddha tinulisniṅ aruṇa didhiti,[msJK-45v]mvaṅ cakra ri vurinira hira culanika dipta salaga suména.423|| 

	[ab]vadvanira ana gaja sévu matta ya tinampil ika kavigaran,siksanya paḍa kavasa paṇḍitéṅ tarali saṅku kaya gaja pati,
[cd]saṅkyaṅ ruhu-ruhunan aṅimbaṅiṅ sira kr̥ta-rtha mayasa riṅ ayun,védurya pinahat shaləp karahnya marasuk ana matapu-tapu.424|| 

  [ab]péka yudha piraṅ ivu laksa bhīṣaṇa pénuh pracalita gumuruh,téṅranya kadi jaladha cancalo-jvala tinubniṅ anila sumahab,
[cd]radganya nisita kuməḍap kilatnya guru vindanika ya dumilah,śabdanya ana kadi gélap sahasra ya manambora acala sikara.425|| 

	[ab]harṣāmbək ira nagadha raja sahya miyatiṅa aruha-ruhan,krura ṅgétém maṅadəg i réṅganiṅ darirada matta palagan agalak,
[cd]daṇḍa yudha pinutér ira-kivan ri téṅénan ana sili-silihan,lagya lagi-lagi takisiṅ silih palu ya kādbhuta tinakisakən.426|| 

	[ab]ṅkāne vuri narapati yaṅga rajya ana riṅ ratha kanaka maya,vé kram ta makuṭa nira/rakta kadi pavaka səḍəṅ umurub, /dipta
[cd]vastra-rjja védhihanira gandha késara subaddha mapamulu tatur,abhra dhanuh i taṅanireki taṅkalak umuṅgvi ta kuraṅa nira.427|| 

	[ab]sakvehni balanira haneṅ pinati paḍa vīra nipuṇa riṅ ayun,malyala curiga ana bajra konta ana tosara palaga tuvuk,
[cd][msJK-46r]sarvva bharana carama vīra cihna savənaṅ-vənaṅ ika rinasuk,cipta kara i jaja mapadma rāga pinatik mata-mata lumarap.428|| 
	[ab]	vadvanira rata hampak-hampak avijah raga-ragan avéra,sar sə̄k sésék asélur atindih hopék apəḍək-pəḍəka silih hidhék,
[cd]raktaṅ dvaja paḍa kumélab ravisni palaganya kumutug avilət,rupanya namadha badhava gni maṅgéséṅana tribhuvana bhavana.429|| 

	[ab]mvaṅ vīra taruṇa mapupul pinik paḍa gunanya pamaja sinélir,saṅkəp sikəp ika mavataṅ papan paḍa vidagdha vinani mapupuh,
[cd]siṅhəlnya mapati-patihan karahnya salivah paḍa taya linévih,dévaṅga cari-carikan ojvala-bhra kavacanya ya makara-kara.430|| 

  	[ab]	goṅ (géndhiṅ) kéndhaṅ i harap ira ghūrṇita tara-tara dvaninika karəṅa,yeka ṅgugah i manah ira kasiṅhan ati dhira sumaput i hati,
[cd]yatna ṅgénéṅi laras irekivan paha vélun təhər hinayatakən,mvaṅ hrunya ana maka hiṅan ri karna patitisnya tiṅət-iṅətakən.431|| 

  	[ab][msJK-46r]ryaṅkatnira narapati sṅhalo-gra kadi siṅha variṅut agalak,muṅgviṅ ratha mani maya mantén éndah ati bhīṣaṇa tara suména,
[cd]syama réja pamulunika sinaṅliṅ i kəḍapniṅ abharana lumə̄ṅ,nabhraṅ kavaca mukuṭa vidrumo-ttara su-bhaskara sama dumilah.432|| 

	[ab]rakta dhika ya pinakabau daṇḍanira mambaṅi ri vuri nira,[msJK-46v]lakyaṅ kuda makuda-kudan vidagdha mamutér palu-palu ginéga,
[cd]kruraṅ kavaca vési capiṅ-capiṅnya nava ratna salaga kuményar,kila pracala séna su-jvali jaja karahnya sahaja tinatur.433|| 

	[ab]séna ḍarat i harəp i vuntat atri manabéh padhai vija-vijah,sambartaka mavilət akét dvajanya mahirəṅ paḍa kagiri-giri,
[cd]matta ṅamah-amah aṅunus kr̥tala mala kétu lumarap i taṅan,himpərnya gana-gana bhaṭāra bhérava tékāṅrimaha ripu kula.434|| 

	[ab]dhira-mbék ira lumiyat iṅ bala dhika mahém hilaṅi musuh ira,dagdha ṅgéséṅi tamah ikaṅ vréko hati niré-jvala tara kumutug,
[cd]hetunya aténiṅ alilaṅ kasiṅhanira tan hana pati-patihan,muṅgviṅ gadanira huripiṅ musuh kahiḍəpanyan iṅiliṅ-iliṅan. o.435|| 


canto 64: 
	[ab]maṅkat śryavantinātha haləp asinaṅ ikaṅ bhūṣaṇa bhra prabhanya,muṅgviṅ asthya ruhur pat gaḍiṅ ika lumarap ratna réṅganya muncar,
[cd]rvekaṅ catra kuniṅ lvir kanigara suməkar kusya raganya kumram,sə̄ṅniṅ cakra-taṅan lvir śaśadhara mavélu dipta sampun sinaṅliṅ.436|| 

	[ab]vadva néka praviro-ttama ri vurinira tuṅgalan taksa madrəs,kadga jyo-jvala mr̥tyu-njaya sama pinéniṅ santalanyé gra béjra,
[cd]len tekaṅ paṇḍitaṅ daṇḍa musala ginéga sula len bindhi sala,vah riṅ mas bhūṣaṇanya réja paḍa tinatur lvir gunuṅ kancana bhra.437|| 
	[ab][msJK-47r]	sakvehniṅ peka yodha ḍarata sukha matambéh paḍa siṅha nada,śabdanya hya umuṅ ghūrṇita kadi sinaṅéṅ svarga kagyat vatək hyaṅ,
[cd]kumlab taṅ taṇḍa dumra kréti maṅalad-alad lvir hélarniṅ kagé-ndra,ginval taṅ bhéri hunyaṅ murava saha kala saṅka masraṅ maganti.438|| 

	[ab]dudvaṅ sampun dinanan ana ri hiriṅ iran *vvaṅ (em., vaṅ msJK) pinik kavaṅanya,sélvirniṅ ratna mulya bharananika tinémbaṅ gunanyéṅ raṇāṅga,
[cd]katvaṅiṅ kala daṅstra-dbhuta curiganika lyus anaṅ asta lila,lantaṅ-lantaṅ vara-stra-rjja tuluka kuməḍap bhavananya tulis mas.439|| 

	[ab]maṅkin harṣekana-mbéknira miyati rəgəpniṅ maha séna śakti,umvab taṅ krédha muṅgviṅ hati mapanas ikaṅ dhira maṅde kasiṅhan,
[cd]midər taṅ cakra himpər képér i taṅan ira ṅkériṅiṅ bhaskarāṅsu,lvīryan kadya harəp jiva manaḍaha baṅun harṣa méṅis vajanya.440|| 

	[ab]ṅkan lampah śrī kaliṅga dhipa ri vuri huvus maṅrasuk ratna cihna,mornaṅ mvaṅ bau rakṣa-rjja mukuṭa suména séṅniṅ cuda maninya,
[cd]śuddha lyus raja siṅha-mbara védhihanira mrik huvus gandha lépa,sahya nuṅgaṅ siré-réṅga mani maya hinéniṅ maha taksya turna.441|| 

  [ab][msJK-47r]mottaṅ rodra prihiṅ praṅ marək i sira paḍa tuṅgalan kadga tikéna,yatna nampil gaja nindya maṅuliṅ inakusnya ṅrék asiṅha nada,
[cd][msJK-47v]sambya ṅulvala kandha-dbhuta pinutérakən lvi tathit saṅghya masraṅ,intén kévala lumréṅ jaja karah atatur mvaṅ lajur séṅka-séṅlan.442|| 

	[ab]len taṅ vadva ḍarat bhīṣaṇa paḍa kalalah mahyun skirtya riṅ praṅ,kapva hya sumba-sumbarnya tau pinakajiva-ntaniṅ śatruśakti,
[cd]patrém vahvan curik mvaṅ karatala ri taṅannya-rddha sampun minuṣṭi,tuṅgalnyé-lah baṅun megha marək iṅ aruṇa vyaṅnyan anéka varṇa.443|| 

	[ab]ndan vantən siṅha viréṅ raṇa pamaja nira-dhém haneṅ kéri tan sah,dhira-nvan tus-tusniṅ rottama gana kula-kulanya dhikéṅ dharma yuddha,
[cd]malyala kadga pinrih kanaka tapu-tapunyéṅ hulu mvaṅ karah mas,simpiṅ-simpiṅ kurugnya réja pati-patihan kambala bhra rinaṅki.444|| 

  [ab]dhira-mbék śrī kaliṅga dhipa kadi vinarah saṅ təkapniṅ kaśaktin,jvalani tvas lumiriṅ sukha maṅiṅah-iṅah tan aneki tinaṅgél,
[cd]mundhodho-kaṅ lipuṅ bhīṣaṇa kadi muburaṅ sapta patala yar ton,nitya rumbah dagiṅniṅ musuh aṅira-hira praṅ muké-sri narendra.445|| 

  [ab]maṅkat srya-rjuna kadga taṅ paḍahi bhéri murava kala saṅka maṅgala,muṅgviṅ syandhana ratna saṅghya saha bhūṣaṇanira mani ratna bhāsvara,
[cd]nirmo-kaṅsuka karni kara suci vastranira kinédhapiṅ siva jyuti,malyulaṅ kr̥ta parmata-rjja kinaluṅ-kaluṅakəna haləp haneṅ gulu.446|| 

  [ab][msJK-48r]rvekaṅ catra huvus məkar mabuk-akundhur adhanuh anamar nisakara,daṇḍanyeki su-varṇa saṅhyata sinaṅliṅiṅ aruṇa su-parna bhāsvara,
[cd]diptaṅ capa ané kivanira minuṣṭi təlas inabhi-mantra sasvata,naracanya siyuṅniṅ antaka mara nagihakəna ri jivaniṅ jagat.447|| 

	[ab]rakryan saṅ mapatih siré-harəp aṅimbaṅi ri laku natréndra tan madoh,mataṅga-njana matta vahana nira-dbhuta maruhur apūrva bhīṣaṇa,
[cd]rundha karmani punja tiksna lumarap bhramita pinutér ujvalo-ttaṅan,kasraṅ deni sénanikaṅ savit umuṅgvi jajanira maṇīndra kostubha.448|| 

	[ab]vadva-néka diniṅ nanarpat aṅiriṅ saha turaga huvun bhinūṣaṇan,kandhandanya sivit tatur paḍa vidag-dha tau sinara bhara riṅ musuh,
[cd]mvaṅ momo madha tanpa mulyani huripnya yasa jugaṅ hiniṣṭi-kéṅ hati,mimpér parvata dhuma kétu panéṅérnya dasādisi mava tiniṅhalan,.449|| 

	[ab]mvaṅ sakveh prabhu éhaya ṅiriṅ aṅimbaṅi ri suri ané hiriṅ nira,mévi-vāṅgaja réṅga ratna ratha vahana sira kadi éma parvata,
[cd]saṅkəp sampun amusthi sañjata sama ṅinaki sikəp ika ndatan salah,dudvaṅ tomara bhindhi vala sara cakra musala vara bajra hémani.450|| 

	[ab]sasri varṇa para prabhūttama sabhūṣaṇanira kumadhap nira-ntara,nimpér devata saṅhhya rupanira nahyaṅ arəja paḍa śaktya nindita,
[cd]mrém tāditya su-baṅsu tapva miyatiṅ mukuṭakiraṇa hira sandhala,andhekiṅ bhuvana-ndha yan taya sabhūṣaṇanira paka suryaniṅ jagat.451|| 

  [ab][msJK-48v]buddhi śrī naranātha harṣa miyatiṅ para ratu paḍa vīra nu-srama,yadyan svarga vuvus nira-ki rarahén-ku kakavaśa manuṅkulo ryaku,
[cd]maṅke pvan ari rama cūrṇa niyatanya paṅucap ira dhira tan salah,lavan saṅ kavi rāga rtuka ané vurinira marək aṅavin laras. o.452|| 

canto 65: 
	[ab]taṇḍa dhika madulur i vuntat atri gumuruh gagana tala pəpət,kothya balanireki bala ginégénya musala nisita, (?)
[cd]muntab dilahi layu-layunya kadrəsén aṅin gumivaṅ avalikan,liṇḍuṅ bhuvana kapéləṅən təkapi kétuṅiṅ gubar amaji kapa.453|| 

	[ab]lampahni balanira samuha tan pagat apantha maruhu-ruhunan,lvir guntur aṅaraman alas juraṅ gunuṅ hinambah alubut hinidék,
[cd]gémpuṅ kayu-kayu kadi vagrah adbhuta sila tala kadi ginugah,tég ghér svarani pakétébiṅ gaja sva ratha vinlég alég apəḍək.454|| 

	[ab]lvirniṅ kahala atisayaṅ maha-dbhuta juraṅ lvah adaləm agənət,tut lambuṅiṅ acala ri vindya parvata hiriṅnya təpi-təpi kidul,
[cd]rug bhraṣṭa sikaranika kogah arddha gumivaṅ kṣititala kumətug,vuṅkal rémék apadu təṅahnya dulu məlek kandha gagana vəki sék.455|| 

	[ab]saṅhara kahiḍəpan i lampahiṅ bala samuha gumuruh asélur,lvirnya gni guméséṅana panca bhuta téṅéranya dumilah umurub,
[cd][msJK-49r]kadganya nisita kadi mr̥tyu dhaṅstra lumarap kakiricik akilat,nvaṅ lvir para ratu sata rudra rodra sakala-dbhuta kagiri-giri.456|| 

	[ab]byatīta lakunira ləpas aneki palagan katəmu təkap ira,vaṅkrahnya palagan avathaṅ papan kajulanah katəmu ləvas avuk,
[cd]mvaṅ syandana tikəl apasandhi cakranika kéri kalilih apasah,lénya-stika vavayah atap kapala kamukan trana vahu tumuvuh.457|| 

	[ab]deśa-dbhuta ri təpi-təpinya dharma riṅ husana masamun amukah,śīrṇa gupura kahabalaṅ anyar katuvuhan kayu-kayu rumahab,
[cd]bapranya lumajur aruhur sila tala binajra maputih aṅisis,kayvanya ana kari mavandhira-rjja jari paṅaya ya paḍa (maruhur) masulur.458|| 

	[ab]ṅkano kidukita ana poh mahanya kari ruksa ya huvus atunu,kamvagan asəkar i natarnya maṅhébéki len patula maṅalasa,
[cd]vaṅkenya mahaṅir aṅisut ləvas pinaraniṅ səmut adulu-dulur,lumpaṅnya ya ana magilaṅ-gilaṅ palésaṅanya ana alut adin.459|| 

	[ab]maṅkin lakunira lumurug ndatan ana vikalpa gumuruh abaruṅ,sakvah para ratu paḍa garjjita ṅamah-amah saha bala masurak,
[cd]agya ṅamuk aṅalapa jivaniṅ musuh amékana hulu riṅ ayun,mvaṅ deśa sika paravasan yateka rarahén géséṅana rabhasan.460|| 

	[ab][msJK-49v]	sakveh saṅ atapa ri pamiṅgiriṅ gunuṅ arés mavédi giri-girin,kapva lulunan akətəran kabeh paḍa musir sikara masusupan,
[cd]sāsiṅ kahənu təkap ira-ki bhasmi ana deśa juraṅ alas ṅéṅ,lvir sāgara balanira mombakan gaja rathanya ya maṅalun-alun.o.461|| 


canto 66: 
	[ab][msJK-49v]bhavisyati ləpas narendra anan aṅhinép sumélaṅ iṅ avan saha bala,ḍatəṅ sira rikaṅ təgal pabharatan samipanikaṅ asramāṅgəgər i sor,
[cd]banaspati tahənya kādbhuta képuh saraṅ ana kukap ragas katuléjég,édumbar adavat kagunturan ikaṅ sila tala matis dukut lamur akét.462|| 

	[ab]patémvan ikanaṅ nadhi suci banynnya madrəs iki sapta tīrtha mapupul,gəgər tutugéniṅ maha giri kidulnya sapta kula parvata-dbhuta magə̄ṅ,
[cd]lébanya ana sévu yéjana dudug téké tapinikaṅ catur jalasidhi,narendra mabhavah siré-rika para prabhūttama paḍa mrih akuvu-kuvu.463|| 

	[ab]bala sraṅ arépét padhati ya tiniṅkah akrama huvus dinaan apagəh,ikaṅ gaja paḍa ṅhrik asraṅa sasiṅha nada kuda śuddha sampun arasuk,
[cd]umuṅ təkapi śabdaniṅ murava bhéri sunda kala saṅka ghūrṇita nulup,svaranya kadi śabdaniṅ gélap aghāṣa sévu ya manambar adri kumupak.464|| 

	[ab]paḍa vri malayu kénasnya sahaneṅ sukət kabarasat paḍa mrih anusup,[msJK-50r]lavas vrésabha riṅ təgal-təgal apantha-pantha ana sévu kagyat slayu,
[cd]nusir gunuṅ alas anan masaoaran mareṅ lvah adaləm təgal-təgal adhas,aneki kari tuṅgal adbhuta masiṅha nada təhər aṅdapur tar atakut.465|| 

	[ab]narendra numulat kapuhan ati bhīṣaṇanya kadi ciṅha rodra magalak,siraṅ paraśurāma rakva maka drévya ctunika śakti dhira matéhén,
[cd]ya ctu naranātha umvub ikanaṅ panas hatinireki maṅkin abutéṅ,ratag sahauniṅ bala ṅapusa śīghra yar téka vaseki sampun apagəh.466|| 

	[ab]ikaṅ tapa-tapa-hvan avri malayu musir patapan arddha śīghra tumuluy,téka vara-varah satorasi manəmbah adhara ri jamadha gni samuyug,
[cd]ujarnya ana teki śatru téka manjarah vrécabha dasta ya ṅapa karih,nuvus hibék ikaṅ təgal pabharatan təkeṅ juraṅ alas gunuṅ vəki pénuh.467|| 

	[ab]yateki vilasanya rakva suburekiṅ asrama ya cūrṇitan təkap ika,maṅadva kaparākraman malavané bhaṭāra guru havya teki uménéṅ,
[cd]apan bhisama bénti mati kula gotra saṅhulun apéki dhana ta husus,mapa kira-kireki lampaha bhaṭāra aysa juga tan prayatna riṅ ulah. o.468|| 

canto 67: 
	[ab]yatna dandan siraṅ rama parasu ana riṅ syandhana lva bhīṣaṇa,anpukiṅ yoga śīghrar téka hinaṅən kalaniṅ dharma yuddha,
[cd][msJK-50v]laṅkap sampun dinanan kavaca saha capiṅ hru təkeṅ taṅkulaknya,kruraṅ aṅga avāgə̄ṅ jatha mukuṭa baṅun kala rodrāṅga kara.469|| 

	[ab]maṅkin sahya rasuk bhūṣaṇa mani sapaninskaraniṅ déva saṅghya,ndah rakva nugraha hyaṅ parama siva lavan sendikanaṅ kaśaktin,
[cd]lon tekaṅ kundala bhra apaṭikā kadi vulan séṅnya riṅ bau lumraṅ,acédya-tya-dbhuta grahya sira ri ananiṅ sarvva santyo-pa kara.470|| 

	[ab]rəp śuddha jñāna sarvva radhana kinénakən saṅhétiṅ mantra siddhi,prāptaṅ gandharva vidhyadhara saha bala kosa dulur vahananya,
[cd]sar-sék lumréṅ bhuvah loka ṅamara bala kapvāṅrégap sañjatanya,yaksa mvaṅ rakṣasa-dhém piśāca gana-gana bhuta détyāṅga saṅghya.471|| 

	[ab][msJK-50v]	ryāṅkatniṅ déva saṅghya nduluri laku niran rama sampun sénaddha,saṅkəp muṅgviṅ gaja syandana turaga mavastra-rjja dévāṅsuka bhra,
[cd]salvirniṅ mulya riṅ svarga ṅabharana niké-ndah taya-martya loka,mimpér vintaṅ sumunviṅ gagana kapuratak saṅśaya kveh matambéh. o.472|| 


canto 68: 
	[ab]ṅkāneṅ harəp ira citraṅgadha mahavan sakatha sakadga,réṅganya kanaka sandhyanya kuməḍap avyaṅ gagana kasénvan,
[cd]vidyadhara maṅiriṅ pik-pikan ika suréṅ raṇa paḍa śakti,dhira nvam akula késiṅ sara pada téṅranya patavala bhra.473|| 
	[ab][msJK-51r]	rotta dhika pamaja rvaṅ niki umapit muṅgviṅ hiriṅ ira-rpat,ndan vanya musala konta kavaca tatur hira dhara capiṅnya,
[cd]matta jənu masəkar campaka tinajug muṅgvi gəlaṅan aśrī,sampun pinaha-sukaṅ bhoga surasa yéko-ttama madhu parka.474|| 

	[ab]muṅgvi vuri sara gandharva pati siraṅ citraratha nimba,sarvva bharana muṅgviṅ sakatha hiniriṅ haya cada kaddhas,
[cd]vadvanira maṅiriṅ lvir latu-latu sabhra kanaka sinandhaṅ,cakrar yudha pinatih bajra cakala kodaṇḍa sama sabhaṅsa.475|| 

	[ab]gandharva pinuji suréṅ raṇa kalilipniṅ sura ripu śakti,tan sah ri sira rumakséṅ raṇa bhaya taṅ saṅ ndani vara yuddha,
[cd]téṅgranya jaladha kr̥ṣṇa-nda kinédhapiṅ sodhamani təpinya,lvir sāgara pasaṅ astya-dbhuta pamépékmiṅ bala paḍa mahya.476|| 

	[ab]vidyadhara taruṇa nvan rikita haneṅ kunjara saha konta,ratnāṅga dhi lita avay-dhika vékaniṅ rotta sura su-rakṣa,
[cd]matambalan ikakar-svaṅ padha-padha tus-tusniṅ smara sura,déva-mbara védhihanyo pati-patihan bhūṣaṇa mani ratna. o.477|| 


canto 69: 
	[ab]ṅkāneṅ déksina ratna séna pinatih sahya ṅadəg riṅ liman,muṅgviṅ bama surat rajanya sépasaṅ riṅ dhira vīra nulus,
[cd]vadvanya-dbhuta sévu taṅ mapalaga patrém curik saṅkopan,téṅranyāṅsuka éma śuddha tinalisniṅ sandya kala kilat.478|| 
	[ab][msJK-51v]	ndan saṅ śrī vara citra séna pinakatuṅga graniṅ sañjata,lavan devata saṅghya sésinikanaṅ svarga ṅiriṅ bhīṣaṇa,
[cd]laksa-laksa pireki tapva vilaṅiṅ vadvanika kveh dahat,sarsék taṅ padhabur bhuvah svah shiṅan taryanta limpad ḍəḍət.479|| 

	[ab]sakvehiṅ gana bhuta rakṣasa lavan daitya ṅuhuh ghūrṇita,saṅ nandādinikaṅ haneṅ gagana dik pūrva papal bhīṣaṇa,
[cd]tikana lva badamanya yo-nutitakən muṅgviṅ taṅan tan kara,śabdanya kupik ahyun anapaha téndhaniṅ musuh tar vaneh.480|| 

	[ab]muṅgviṅ dakṣiṇa deśa bhuta gana yan riṅ śakti tan pépama,khyātiṅ rat vara mata arta jinurun anéka vadva dhika,
[cd]avyaṅ bhavana tulya varṇanika maṅda katakutniṅ mulat,kadganyeki padha-ti tikana təlas aṅhrét téṅgékiṅ dur-jana.481|| 
	[ab][msJK-51v]	ṅkāneṅ paséima sirsa bhuta pinatih sahya-ti rodra-dbhuta,lampahnya sru paḍa ḍarat vija-vijah śabdanya muṅgviṅ laṅit,
[cd]lindhu taṅ bhuvané-lah arddha gumivaṅ guntur tikaṅ parvata,katrag-katrag hinambah ogah arémuk vuṅkal madadya héni.482|| 

	[ab]parnah lor mahavan tasik jaladhara rampak paḍa bharava,vattaryādinikaṅ maha bala baṅun kala-ntaka ṅinḍarat,
[cd]mékél romanika-ksi mulyar avélu kala gni sākṣāt murub,dhaṅstranya adu kundhalinya lumarap himpər jahitniṅ laṅit.483|| 

	[ab][msJK-52r]	ndan saṅ śrī vara bhuta raja ri təṅah mundhéndha-kén tomara,séndhuṅ bhīṣaṇa bayu bajra cara śīghra nindya tan popama,
[cd]saṅkəp bhūṣaṇa manja lépa masavit madhya səkar lélika,mornaṅ locana len səkar taji niran susthé-naṅit sobhita. o.484|| 


canto 70: 
	[ab]śīghra praté-kanaṅ taksaka maṅalad-alad sapta jihvanya rodra,sarsék saṅke rikaṅ patéla mavilət akét lvija loka-dbhuta-dhém,
[cd]sémbur-sémburnya lumra misani visanika lyus maha tiksma danta,ṅak ṅak ṅak ṅak svaranya baṅun atanya-tanya ryuṅgvaniṅ śatruśakti.485|| 

	[ab]sampun prāpteṅ təgal nandaka bhavana vatək vīra yodhan padandan,sakvehniṅ yodha paḍa ṅibéki paya pa-tan kavruhan yojananya,
[cd]saṅkəp vidyadhara gandharva piśāca gana bhuta yaksāṅga daitya,ndatan svaṅ apraṅa pan səḍəṅ amahudéṅan lvir təḍuhniṅ samudra.486|| 

	[ab]ndan saṅ śrī rama medran rathanira miyatiṅ śatru sampun sénaddha,yekan śīghran kacundhuk nr̥pati huvun adan mvaṅ vatək rhaya dhép,
[cd]āścarya-mbak niraṅ rama parasu lumiyat saṅśaya tvas tumaṅgah,yatna nantvé-vuvus santika mumépér atakvan siréṅ bhumi natha.487|| 

	[ab]é saṅ yuddha dhara mvaṅ paran iku kita mataṅnya limpad haləp-ta,rajanya-néka raja dbhuta kita ta kunəṅ toh varah ṅvaṅ təkapta,
[cd][msJK-52v]lavan yan déva riṅ svarga tumurun harəp madva géṅniṅ kaśaktin,marma tan visvasé ṅvaṅ gana-gana maṅalap drévyaniṅ bhiksu jati.488|| 

	[ab]ndatan maṅko-lahanta bhuvana pati sada ṅrakṣaké-ayvaniṅ rat,ndan havya sampé-yiṅ sādhu kétika kita tékya-mbékiṅ tuca jati,
[cd]yapvan saṅke harəpta praṅa maṅusira kirtya harəp dharma yuddha,ndi rama-ntén mavédhyaṅ raṇa bhavana yadin devata tan kavédhya. o.489|| 

canto 70: 
	[ab]néjar siraṅ paraśurāma maṅaṅkas-aṅkas,ndan srya-rjuneki sumahur saha dagdhaniṅ tvas,
[cd]é rama tiṅhali mukāṅku təkap-mu mojar,avay haṅan raga-ragan-mu tatan vruhiṅ tvaṅ.490|| 

	[ab]sojar-ku sarjava yateki réṅan təkapta,hyaṅ hyaṅnikaṅ rya-nusa nagara tāku tan lan,
[cd]rajādi raja kula khayavan-ku śakti,aṅhiṅ panambhahanikaṅ bhuvana-ndha raja.491|| 

            	
	[ab]ndan yan lumaṅghyananika mvi-vuvus-ku yakti,téṅgék-mu yan prasakənaṅ isu tarjanāṅku,
[cd]ndah yeka suṅgu ri taṅan-ku paran liyat-ko,tan yeki mārgani hurip-mu mareṅ yama-ndha.493|| 

            	[ab][msJK-53r]é tuca éhaya kula prabhu hina śakti,lva-mbék vəkas-mu liyati ravi candra visnu,
[cd]sambat kadaṅ-mu hara dur-jana tuca jati,laṅkap-ku yeki umaristha-kéné hurip-mu.494|| 

	[ab]sakveh niké tuha-tuhanyu maha viśeṣa,saṅ śrī narārya kr̥ta vīrya maha prabhava,
[cd]ṅhiṅ sya-rjuneki ya manyampuri papa karma,hetu-ṅku matyana ri ko yu mapa-mbéka-mva.495|| 

	[ab]bhoh praṅ satāku hara bharghava havya mundur,śakti-ṅku yeki rumimah-rimah éṅ hurip-mu,
[cd]nahan sahur nr̥pati méjar (adava-davan) avada-vadan,méṅgép tikaṅ dvaja makon bala yodha maṅgava.496|| 

	[ab]śīghraṅ bala ruha-ruhan masikəp tumandaṅ,krépniṅ musuh ya tinujunya vinuk tinaṅgul,
[cd]tog-tog kétug patakisiṅ palagan asuṅgat,len taṅ silih suduk aṅənta ana-nduk amraṅ.497|| 

	[ab]taṅkép tikaṅ praṅ asélur paḍa sura dhira,vidyadhara lvaṅ ika sévu matiṇḍih opép,
[cd]len taṅ vatək ry anupa ginrék atambah alvaṅ,bhutāṅga rakṣasa kubandha ya kéndhit alvaṅ.498|| 

	[ab]ghor ghér umuṅ pasurakiṅ bala déva saṅghya,muṅgviṅ gaja sva ratha parəṅ tumandaṅ,
[cd]yatna ṅayat laras anéka huvus minantran,bananya varṣa sama tan hana tan tumaṅgél.499|| 

	[ab]maṅsa haneṅ dvirada éhaya séna śakti,maṅgul paḍa gada-gadan tinujunya kaṅgék,
[cd]gandharva kinara bala sura-sura śakti,kédék tinaṅkis hinirup sinuruṅ rinampak.500|| 

	[ab]maṅkin katambah ikanaṅ lvaṅ anéka varṇa,lvir parvata kunapa kétu valahakanya,
[cd]milyaṅ rah adbhuta ya sāgara tulya madrəs,asvāṅga kunjara rathāṅga rémék karaṅnya.o.501|| 
	
	[ab]gandharva dhika daitya rakṣasa masa parəṅ rəgəp sañjata,kantar mvaṅ badamanya capa vinaték mévi-vu silih mukha,
[cd]taṇḍaṅnya mraṅ ikaṅ makandha tinakis riṅ bhindhi vala pagut,paṅga təṇḍas ikaṅ vaneh kəna sinapvan pan tasép taṅ vulat.503|| 

	[ab]krodhaṅ rakṣasa timbul alvat aṅusi gadanya gaṅsal dhépa,sép téṅgéknya pəgat cinakra vinalés taṇḍasnya sampun tiba,
[cd]mimpér dhatu saka gulunya rudhirāṅlandhéṅ savaṅ pañcuran,kaṅgék riṅ vatu hira bajra katiba lvir uṅka pata-dbhuta.504|| 

	[ab]len tekaṅ ana riṅ ratho ratha-rathan mvaṅ vīra vidyadhara,midər kadga niké-taṅanya pinutér lagya salah sayaka,
[cd]mantri éhaya vīra dhira maméniṅ kénta-ti tikana luṅid,ṅduk tekaṅ sura rotta pantəs agaliṅ maṅduk ya riṅ tomara.505|| 

            	[ab][msJK-54r]yatna vīra sumiṅgah amrih aṅunus patrém végéd tan kara,suraṅ sarathi dhira yāṅrurokakən dadya parək taṅ kuda,
[cd]lumpatnya kalihan rathan silih usi lagya hurup sarathi,krurāṅdagdha silih tujah paḍa vidagdha lvat ndatan pokihan.506|| 

	[ab]sor tekaṅ sura rotta asta kasikəp jə̄ṅ karva sampun avis,jambakén taya riṅ ratha bhra sumirat ratnanya muṅgviṅ ulu,
[cd]rəñcəm tanpa bisa tiba kahabalaṅ saṅke ruhur syandana,mumbul rahnyasaké jajanya linud iṅ kénta pəjah kesisan.507|| 

	[ab]avrég taṅ bala kothi laksa piyuta lvaṅ tan hana naṅgéli,bhrastaṅ rakṣasa kinara vri malayu kveh mati tapvan kanin,
[cd]sandhaṅ-sandhaṅan arja siṅhəl akaluṅ len taṅ karah tiṅgalan,gandhi mvaṅ palaga vataṅ kajulinah patrém curik saṅkəpan.508|| 

	[ab]maṅkin śīrṇa vinuk tinut sinusunan de saṅ vatək éhaya,hru śaktyé-nupas aṅ-huvus ləpas hinadyutéṅ sva mantra dhika,
[cd]len tekaṅ tinuhuk dhinandha sinuduk dudvaṅ kénéṅ mārgana,akveh taṅ mati kédékan kapipitan révaṅ savétniṅ sésék.509|| 

	[ab]bhraṣṭa siṅ mapulih ndatan ana polih gandharva viro-ttama,hetunya mrih avak paḍa hat-i huripnya vīra vidyadhara,
[cd]méṅgah-méṅgah aṅəntak-éntak alayu lagyan pəjah gə̄ṅ takut,deniṅ trésna magə̄ṅ mataṅyan alupéṅ dharmanya vīra brata.510|| 

            	[ab][msJK-54v]saṅ ratnāṅgadha vīra dhira sira harṣan ton sahabniṅ musuh,mavlan iṅ bala hénti mati pinusus deniṅ musuh śaktiman,
[cd]molah taṅ dvaja éma gatra maṅutus vadva muk aṅrampaka,taṇḍaṅnya rurék asmu guntur apagut lavan vatək éhaya.511|| 

            	[ab][msJK-54v]tandva praṅ kadi riṅ tulis kahiḍəpanyan vuntu nora ṅucap,goṅ kéndhaṅ dvani ghurni mari karəṅa de saṅ maha yuddha-ga,
[cd]caṅ ciné céṅ kricikiṅ sara-san asilih taṅkis ana niṅgati,ghak ghék ghér kétugiṅ paḍa gada-gadan gém taṅ pəjah kératan.512|| 

	[ab]duk-duk cakra padho kabét suligi tan kéva jémur kéméṅan,bala mvaṅ ala punja santali tuhun pandék sikəpnya rukét,
[cd]kénta tomara bindhi vala téka paṅduknya silih duk marək,krurāṅdagdha silih gutuk céṅil olhnya-mék sirahniṅ musuh.513|| 

	[ab]maṅsa saṅ sura rotta vīra tarana nuṅgviṅ gaja ṅadvakən,naṅkin krédha tikaṅ bala praṅ apéluk malvaṅ anan māṅlvaṅi,
[cd]kondur taṅ bala éhaya lvaṅ hinidék sinlék minchan sinuk,mantri taṇḍa haneṅ gaja sva ratha kveh taṅ pəjah kambulan.514|| 

	[ab]ndah ratnāṅgadha śīghra yar vlég ikanaṅ astya galak yé-nakus,yeka tandaṅ ira mutér gada-gada mépér juyukniṅ musuh,
[cd]syuh bhrasta kaparək rémuk pinalu təṇḍasny-eki tambis pəjah,duduṅ mati sinandhuṅ iṅ dvirada matta ṅhruk səḍəṅ garvvita.515|| 
	[ab][msJK-55r]	abyuran bala éhaya vrég alayu laksaṅ pəjah katrésan,mota taṅya polih rébah katalayah ayuh taṅ padhéman rusak,
[cd]maṅkin dur-bala ginréh iṅ sara vara-stra ṅlud tibanya ṅéné,lvaṅnya tiṇḍih atap matambək i hiliniṅ rah baṅun jihmaga.516|| 

	[ab]tandaṅniṅ sura séna maṅkin aparək tiṇḍihnya norāṅgalaṅ,saṅ ratnāṅgadha dhira mémbéh i harəp yar ton sahabniṅ musuh,
[cd]lyus ṅgvan śrī kagadhé-ndra pinrih hinusirniṅ séna sénya layu,hetunya lulunan baṅun gana dhinéniṅ banjan adrəs munus. o.517|| 

canto 71: 
	[ab]ndan saṅ śrī magadha miyat siréṅ bala vrég,yatna-dan maṅadəg i réṅganiṅ dvipāṅga,
[cd]saṅ ratnāṅgadha paraniṅ vulat pinandhéṅ,tandva tandaṅ ika kaduk sinép tinaṅkis.518|| 

	[ab]ryāṅsa śrī magadha lavan bala mrih apraṅ,kagyat taṅ sura bala tan vruhan tinampék,
[cd]aglis siṅ gulu-gulu binvatan hinaṅgul,kédran saṅkanika huvus kabeh kavéṅka.519|| 

	[ab]hetunyaṅ sura bala hénti tan hana vyat,malvaṅ rakṣasa bala gana daitya saṅghya,
[cd]pinraṅ sinrég hinivuṅ iṅ makadga kandha,dudvé-kaṅ pəjah hiniras anan pinatrém.520|| 

	[ab]saṅ ratnāṅgadha sinésér təkap narendra,tan vruh yan sira ri vurinya méh kaduṅkap,
[cd]sə̄ṅérnyan miyati narendra yatna mundur,sondurnyan pinalu niréṅ gadha-dbhutāgə̄ṅ.521|| 

            	[ab][msJK-55v]rémpu réṅganika lavan dvirada kaṅgék,paksa niṅ-rvana nara ratha sép lumumpat,
[cd]vruh ratnāṅgadha mésat iṅ nabasthala hya,ləs luṅha nayat ira riṅ gaganar tuméṅha.522|| 

	[ab]śīghra nambut i gaja vahananya masa,paksanya puliha balanya sévu śīrṇa,
[cd]bhraṣṭaṅ bhuta gana-ganan pəjah rinchan,hetunya bala rinuruk tinut rinampak.523|| 

	[ab]tatkālanyan kahala sura-psara dhika lvaṅ,rəp moghaṅ vəṅi sumaput surup hyaṅ arka,
[cd]śīghra praṅ masapih apan kuləm kamantyan,sakveh saṅ malaga paḍa ṅusir pakuvan.524|| 

	[ab]gandharva dhipati murud lava-lavan hya,mvaṅ vidyadhara saha kinara sura kveh,
[cd]muṅsir raṅrərəban ika haləp subaddha,tambiṅniṅ lvah alas agə̄ṅ gunuṅ sumaṇḍiṅ.525|| 

	[ab]saṅ śrī rama parasu riṅ təṅah rinaksa,deniṅ rakṣasa vara bhuta daitya raja,
[cd]sabniṅ vandira vata vr̥kṣa shé atimbun,kṣetra gə̄ṅ ya pinarékan vatəs kulumpaṅ.526|| 

	[ab]lavan saṅ prabhu sahaneki kapva mundur,sakvehnya bala makukud kabeh hinajnyan,
[cd]sampun prāpta sira haneṅ daləm pakuvan,saṅkəp vahana gaja réṅga vus pralabda.527|| 

	[ab]tiṅkah saṅ makuvu vidagdha riṅ kalaṅvan,tanjuṅ lan asana vuṅu rinék rinaṅki,
[cd]abhra lvirnya kusuma parvatan saké doh,asraṅ mvaṅ karah akaluṅ susun pinanjér.528|| 
	[ab][msJK-56r]	graṅ-graṅ mrat dukut i natarnya kédék aṅlih,miṅgək lvirnya kadi avan anyar kahambél,
[cd]prāpta pvaṅ riris adulur gərəh tan aglis,lvir luhnya naṅis avédiṅ ulah tinaṅgél.529|| 

	[ab]samapta prabhu ya rinaksa éṅ pakuvan,ndan sakvehni balanira pupul ndatan sah,
[cd]len tekaṅ gaja ratha tuṅgaṅan sinandhiṅ,yatna-dan manaha-nahé-kulén cinindra.530|| 

	[ab]ndan saṅ srya-rjuna ri təṅah təlas haneṅ jro,lvir kéndran mara haləpiṅ pakuva-kuvan,
[cd]muntab séṅni layu-layunya kādbhuta bhra,géndhiṅ doṅ gubar abaruṅ dhinandha masraṅ. o.531|| 

canto 72: 
[ab][msJK-56r]sahana para prabhūttama paḍa mrih anaṅkil adhém,mucap i kaśaktiniṅ musuh ri deyani maṅlagana,
[cd]mavətu vivéké siṅ rahata tiṅkahaniṅ malaga,siṅ ahayu kapva yogya gəlarən pinilih rinasan.532|| 

            	[ab]kunaṅ iki deniṅ aṅlagana teki musuhta hələm,miyat i répatnya tindak ika havya vavaṅ lumurug,
[cd]yadin aharəp marāṅragasa yatna kita sikəpa,laru-larun iṅ danar yata paḍanya yan aṅrabhasa.533|| 

            	[ab]kunaṅ iki de paṭik aji madan-dana vīra bala,pakékés haneṅ gəgər juga padhé-syana séna pati,
[cd]niyata lurugnya yeki ciri védya kitat alaga,alap i vurinya yar pəgati havya vinéh adana.534|| 

            	[ab]géséṅi pakuva-kuvanika ayva hinopa-déhén,niyata ya kagyat apraṅ i harəp yadiyar liyata,
[cd]saləsəka teki tambéh i harəp juga vuk sélévég,usak-asik iṅ panah vatək ataksya téka ṅavita.535|| 

            	[ab]nara pari yāṅga rajya sumilih sira majar-ajar.tan ulahaniṅ ksinatriya kétaṅ para cidra adé,
[cd]yadiyana riṅ musuh tan ika sadhaniṅ maménaṅ,si madadaho kasatyan iṅ ayuddha matoha hurip.536|| 

            	[ab]midhépi paṭik narendra kéta deniṅ ayuddha hələm,	sa-kaharəpiṅ musuh ya juga taṅképa tulya bala,
[cd]yadi pəjaha pva tāṅvaṅ aṅusir siva pada hələm,ṅuni-ṅuni yan musuhta pəjah arddha yasanta magə̄ṅ.537|| 

            	[ab]nr̥pati adé vuvus aji kuraṅ naya tar pa-bisa,yadin iki śatru hina bala ayva kété-man-iman,
[cd]musuh apa teki saṅ paraśurāma vidagdha tuvi,mataṅ ika yogya tar vinaya yeki délén sakaréṅ.538|| 

            	[ab]huvus i katəmvaniṅ naya viśeṣa lalakva-kéna,apagəha riṅ kasatyan ati dhira ya tar suruda,
[cd]pəjaha ri madhayiṅ rané sabhāgya kétéka huvus,niyata tayaṅ vivada juga tar sinésél cinalan.o.539|| 

  [ab]néjar nira-hém prabhu vīra yodha,sampun mateki luvaran kamantyan,
[cd]apan laluṅ masa pilih ḍavuh rva,śīghra mulih kapva madudvan uṅgvan.540|| 

  [ab]saṅ hyaṅ vulan sampun ava sateja,śobhan sumunviṅ raṇa bhumi madhya,
[cd]kadya vəlas tiṅkah iréṅ paratra,prāptaṅ hébun lagya naṅis tan ampét.541|| 

  [ab]mandra kilat lvir kəḍapiṅ katiksnan,len taṅ gərəh ləṅləṅ asamba-sambat,
[cd]marma nirén hisni ririsnikaṅ luh,lagya nibé saṅ pəjah iṅ palugvan.542|| 

           	[ab][msJK-57r]	hisnya péṅdé huripiṅ kaoṅan,vantən sisip ṅgaya kaninya makveh,
[cd] 	dudvāṅga mor iṅ mati tan vri ratnya,maṅke kuləm hetunika mrih adan.543|| 

            	[ab]lampahnika ṅin-kin aṅuṅgut-uṅgut,ṅkāne pupu trus tani rahnya lumra,
[cd]	lén taṅ rumaṅkaṅ matékén curiknya,dudva maṅaṅsar maṅusir pakuvan.544|| 

            	[ab][msJK-57r]ndah vantən aṅrəṅan alap kəna mrat,saṅsāra tapvan mati tan vruh olah,
[cd]asrét karuṅviṅ jaja denya mojar,amlas sih aminta linudan anəmbah.545|| 

            	[ab]kavəlas harəp(taṅ)taṅ kəna méh paratra,mavrih asémbat ri anak rabinya,
[cd] téṅgéknika-sat paṅucapnika jro,dudva kaséran anan anjaluk vé.546|| 

  [ab]len taṅ pilih taṇḍa anéki gusti,cihneki jajanya karah kaluṅnya,
[cd]marma umémban ri taṅanya kéri,manék rumuṅku matékén galahnya.547|| 

  [ab]saṅsāra tekaṅ manusup kəna trus,saṅké harəpnya hurip éki tan len,
[cd]tan vruhnya ri sastra raṇāṅga yajña,hetunya trésna-huripiṅ dadi vaṅ. o.548|| 

canto 73: 
  [ab]tis-tis masa pilih ḍavuh pitu tikaṅ tan anāṅucap-ucap rinəṅvakən,rəp mampəh pasuraknikaṅ bala samuha gumuruh aparəṅvan iṅ laṅit,
[cd]géndhiṅ reñjiṅ ateki mari karəṅa svaṅ atalu-talu pimna lor kidul,paṅhrikniṅ gaja matta ghurna mayatiṅ layu-layu hiniḍəp musuh ḍataṅ.549|| 

            	[ab]ambəkniṅ bala vīra dhira səḍəṅ amrih aharəp i jayanya riṅ musuh,ndatan mrém sakéjap lana ṅaṅən-aṅən ryulahanika hələm yan apsaṅa,
[cd]len taṅ luṅha mahas ma-déva saranāṅrasuk i karah ika sikəp vataṅ,dhira hyaṅ-hyaṅ i maddhyaniṅ raṇa suméva ri taruṇa bhaṭāra rudraka.550|| 

            	[ab]akveh bhavanikan ana mupulakən kunapa təlas atap tinindhihan,jnyané-ka tva hiḍəpnya rudra sakala-tmaka riya masarira sadhaka,
[cd]névédyanya sirah sabhūṣaṇanika hrédaya kamala nétra dhipana,matta-narpana sonita drava mapatra kara tala masuddhi lélupa.551|| 

             	[ab]ri vitniiṅ kula vr̥kṣa yé-napusakənya maṅadəg akaluṅ karah tutur,maṅka kara mateki yan rinasukanya raṅin ika lavan curik siṅi,
[cd]minyaṅnya hiniḍəp lavanyan arəpat sinahasanika tan hana ṅavér,pinaṅranyeki ḍinəṇḍa dhira sinasébnya ana kadi manarjanéṅ musuh.552|| 

            	[ab]dhira vīra marambaṅan ri tələṅiṅ jaladhi rudhira bhīṣaṇa daləm,namvanyeki raṅin vélahnya tévəkiṅ béjah aṅamuk i maddhyaniṅ raṇa,
[cd]kombak ri drəs iké harusnya manikəl-nikəl aṅipak-ipak səḍəṅ pasaṅ,kasrék riṅ gaja réṅga durgama karaṅnya mariṅi-riṅi kadga tomara.553|| 

            	[ab]len taṅ vīra suméṅka riṅ kunapa parvata aruhur atīta bhīṣaṇa,ṅhiṅ yan teki tinut ginégvanika muṅsir inikaranikaṅ maha giri,
[cd]rəp yékan sumaput limutnya kutugiṅ dvaja manavəṅi tejaniṅ sasi,[msJK-58r]guntur rya-granikaṅ sava-dri gugah ogah i sikaranika prakampita.554|| 

           	[ab]antyanteki haləpnikaṅ raṇa sabha-dbhuta tuhu-tuhu durga maṇḍala,sék taṅ bhuta piśāca maglar aṅinum rah aṅigél avéra-véra dava,
[cd]matta ṅundha céṅél manémpal amukaṅ-mukaṅ anucup usus mabhīṣaṇa,dudvaṅ marja kinampi-kampilaka len maṅagas-agas amansana pupu.555|| 

           	[ab]tatkāla para vīra maṅhyaṅ irikaṅ raṇa bhavana sudhīra nis-cala,lumra kambaṅ ura sakeṅ gagana dhupa mavaṅi saha gandha lepana,
[cd]uṅ uṅ-kara umuṅ maṅastava anan ulu-ulu juga suṅsaṅ iṅ laṅit,sakvehniṅ pəjahiṅ raṇāṅgana vinursitanira mulihéṅ siva laya.556|| 

           	[ab][msJK-58r]byatīta gati saṅ vatak ry anupa teki hanéṅakəna tan ya varṇanən,eñjiṅ masa pahso iraṅ paraśurāma saha bala samuha tan kuraṅ,
[cd]mvaṅ citrāṅgadha citra séna saha kinnara gana-gana bhata rakṣasa,gadharvsa dhipa vīra citra ratna taksaka ana vara daitya danava.557|| 

	[ab]saṅ ratnāṅgadha ratna séna mavuvus sucapakən i kaśaktiniṅ musuh,ayéy havya rahadyan sanhulun ateki tuna-tuna ri tiṅkahiṅ naya,
[cd]antyanteki maha prabhavani musuhta sakala kadi mr̥tyu yar hiḍəp,tambis matya mara ṅhulun təkapi-kaṅ magadha pati maha prasira ya.558|| 

	[ab]saṅksepanya mateki yatna juga saṅhulun apagəha riṅ maya dhika,[msJK-58v]lavan byubasi maṅlavan-lavan adé riya mapa karika nuṅ énaka,
[cd]nda yaka gavéyénta havya makabét rasa-rasana marapvan andana,sugyan teki ya mapraṅ aṅrép-harəpan amarépakana yaki gə̄ṅ tahan.559|| 

	[ab]nojar saṅ sura rotta teki sumahur ta sira paraśurāma garjjita,antyanteki vuvusta yogya bapa denta tumaha-taha śaktiniṅ musuh,
[cd]padma byuha ṅaranya yogya gəlarənta saha bala yateka ayuvana,yadyan déva musuhta śīrṇa miyatanya təkap ika yan aṅlagé kita.560|| 

	[ab]saṅ citrāṅadha citra séna kita teku bapa sinara bharaniṅ hulan,tiṅkah saṅ sura séna rakṣasa piśāca bhujaṅa ana daitya danava,
[cd]len taṅ vahana gaja réṅga kuda gaddhabha rasukana yadha saṅkapan,rapvan tanpa patuṅyaniṅ raṇa sabha maka pagada-gada parākrama.561|| 

	[ab]ginval taṅ kala bhéri ghūrṇita ratag sahana-ananikaṅ bala sura,śīghra ndandan atiṅkah arpat ikanaṅ sara gana saha bhūṣaṇa haləp,
[cd]sampun byuhanireki durga tara padma vikasita ṅaranya dig-jatya,salvaniṅ raṇa bhumi vuntu hibék asta dalanika padhé-vi kavaṅan. o.562|| 

canto 74: 
	[ab]luṅhaṅ kala bhavisya vahu suména hyaṅ surya tan kavaran,sakveh saṅ prabhu éhaya-rpat atihaṅ vahva sikəp tuṅgaṅan.
[cd]maṅkin mava katon haləpni pajégiṅ(satru)ti durga kréti, / satrvaéta śrī naranātha mojar i siraṅ mantrya dhikoṅ hiṅgita.563|| 
	[ab][msJK-59r]	é. rakryan mapatih lihat mara kété géniṅ musuh kādbhuta,salvaniṅ raṇa bhumi tapva hibékan sarsék ndatan pakihan,
[cd]lavan ndi ṅgvan ikaṅ pravīra sura gandharva-psara nindita,syuhanyeki huvas tiniṅkah hibékaṅ durga paran tolihén.564|| 

	[ab]sojar śrī naranātha siṅgih ikin ojarta maha durgana,padma byuha ṅaranya yeki vəkasiṅ durga-hya mevəh téman,
[cd]hoayé-kaṅ kadi méru parvata rəməṅ klabniṅ dvajāṅkén hima,koṅgva saṅ sura citra séna dala pūrva kveh balanya pupul.565|| 

	[ab]muṅgviṅ dakṣiṇa ratna séna savatəknya-dhém təlas saṅgraha,himpər sāgara mombakan gaja rathanya lumba-lumba dulur,
[cd]umréṅ uṅnya masiṅha nada gumuruh ryak tulya sampun pasaṅ,diptaṅ tomara kadganiṅ bala miṅis lvir praṅ-praṅ atyadbhuta.566|| 

            	
	[ab]honyé-aṅ dhadét andhakara təpi lor lvir varṣa saṅkeṅ adoh,goṅ kéndhaṅnya baṅun gərəh masahuran ghor gég karuṅgiṅ laṅit,
[cd]kadganyeki kilat paḍanya lumarap tan pa-ntara ṅdé takut,[msJK-59v]bananya-dbhuta bajra tulya taka ya nambér céṅélniṅ musuh.568|| 

	[ab]tapvan ləṅkép atiṅkah akrama dinum-dum deśa tapvan vihaṅ,hérsanyādi surakṣa rakṣasa lavan daitya duduṅ danava,
[cd]yaksa avaṅ ana bhuta naga tinitah daṇḍanya dhirgga kréti,kapva-dhém sajarunya moṇḍuh apupal mattāṅhruk agya praṅa.569|| 

	[ab]ṅkāneṅ kasara rama bharggava sré-ka-granya muṅgviṅ təṅah,honyé-kaṅ kadi méru parvata sinaṅliṅ dipta mabhra sinaṅ,
[cd]deniṅ bhūṣaṇa ratna bhavana lasan séṅniṅ dhadhap ta ulap,koṅgvan saṅ sura raja citra ratha rapvan sah mara ṅimbaṅi.570|| 

	[ab]saṅksepanya matéka yatna juga saṅ śrī bhumi nātha praṅa,lavan byuha mapeki tapva gəlarən ayva kabét hop gəlis,
[cd]udah yan catra yan arddha candra pilihanta siṅ samāṅyogyana,rapvan śīghra matiṅka-tiṅkah vatak rajanya séna dhika. o.571|| 

canto 75: 
	[ab]nojar śrī batha lagya nahuri haturi saṅ nītiman vura mantrī,bakryan ṅhiṅ sadhya nir-bhana yatika gəlarən byahaniṅ maṅlaana,
[cd]sakvehniṅ séna-sénya-dbguta yat vaṅanén sthula rupāṅgakara,ndan yan sampūrṇa shya-taṅan asuku milih siṅ vənaṅ yo-ttamāṅga.572|| 

	[ab]lavan samanta raja-dbhuta tuduhana toṅgvanya siṅ sara pétan,yāṅkén dvara pagəh kādbhuta tutupana riṅ peka yodha harəpnya,
[cd]rapvan tuṅgal pagəhniṅ hati huvus atasak tikénaniṅ dhira maṅgəh,[msJK-60r]an ṅvaṅ muṅgvé-taṅahniṅ hrédaya kavala yāṅkén maha prabha saddha.573|| 

	[ab]nojar śrī bhumi nātha krama saṅ hinujaran vruh maha prajñā ri-ṅdé,śīghra dan-dan tiniṅkah sahana-ananikan graja samantha mantrī,
[cd]saṅkəp sampun təkeṅ syandana turaga dinanan paḍa tiṅkah arpat,goṅ kéndhaṅ bhéri ginval murava saha kalāṅkéni śabdanya usvaṅ.574|| 

	[ab]sampun taṅ byuha sampūrṇa sahana umadhaṅ kapva dum deśa mahya,lagya néṅga təgal nandaka shavana dhédhép lvir téduhniṅ samudra,
[cd]vijyut prajvalité-ṅambara tala kumédhép dhuma yoninya kégu,ghér kumvaṅ śabda ghurnaṅ amah-amah (arasuk asurak lvir patərniṅ bahitra.575|| 

	[ab]sampun kapvāṅrəgəp sañjata sananikaṅ peka yodhāṅkas-aṅkas,tandva tindhak *tumandaṅ (norm., tumandhaṅ msJK) mapəgakən i pamukaniṅ maha sura séna,
[cd]śīghra taṅkép mara praṅ séhéṅ apagut atambéh silih raṅki mapraṅ,gut-gutén tar ana vyat vijah anuju anāṅduk tayéṅ bhindhi vala.576|| 

     	[ab][msJK-60r]vira praṅ vīra maṅduk ana mati sinuduk riṅ tuhuk taṅ kəna trus,kéndhit kaṅék sinundhuṅ kahala pinulihan kédékan tau vriṅ ratnya,
[cd]kontal kontit kabuṅcaṅ uara mati tinékék rakṣasa lvaṅ paḍa lvaṅ,puṅgél paṅgél céṅélnya ana kəna sinavat riṅ maha kandha tiksna.577|| 

	[ab]len tekaṅ gara suréṅ ratha maratha masa sarathinya-ti sara,krura ménthaṅ laras maṅhudani sara varāṅde layakniṅ bala vrég,
[cd]dhiraṅ gandharva vidyadhara bala mapulih kothi laksa-dbhuta-dhém,[msJK-60v]himpər guntur sakeṅ adri sikara gusuruh vahananya ṅgaluntaṅ. o.578|| 


canto 76: 
	[ab]ramya prank aparək arukék silih grék amulih-mulihi pinuliha,muṅgviṅ ratha maratha-rathan vatək makuda saṅghya ta makuda-kudan,
[cd]vidyadhara maliman aṅundha tomara paḍa dhika bala mapagut,kvehnyaṅ pəjah atisaya kothi laksa gaja réṅga turaga marémék.579|| 

	[ab]lvir sapta bhuvana sadhéṅ agni dagdha sakala praṅ atugar asélur,kombak jaladhi masalikan prakampa kumətər kṣititala gumivaṅ,
[cd]dhyam taṅ bhuvana kapiliṅén takapni papupuhnikaṅ amara bala,sarsék makin asusun matambah aṅlvaṅi ana ṅuluyi gaja pati.580|| 

	[ab]samantara bala kala sévu laksa oéjah atri gumuruh alayu,ginrék sinélék inidukiṅ gaja sva ratha kothi sagala sumahab,
[cd]vuntviṅ gagana takapi sayakanya lumépas kakiricik akilat,len taṅ musala vésika bajra cakra kadi varṣa makicihan atip.581|| 

	[ab]san śrī magadha pati ané rikaṅ dvirada matta saha bala sasa,brahma-stra ya pinasaṅ iré gada-dbhuta saha radhana saha vidhi,
[cd]tambar surub aṅarab-arab ané taṅan ireki pinutér aṅépér,tandvaṅ géséṅi musuh asiṅ masa kahala bap magaja ratha géséṅ.582|| 

	[ab]vidyadhara gagana kagéman svri malayu mavédi giri-girih,abyaran alulunan anéka rasasa piśāca bhujaga mahunu,
[cd][msJK-61r]maṅkin balanira suméhab ana-nduk anuduk ana vijah anuhuk,len taṅ sara vara nisité-nyatnya lumépas parəṅ arunyu-runyu.583|| 

	[ab]hetunya ṅamara bala puh luyuk pəjah anéka ana kəna sisip,len taṅ kudanika kataran vatək makuda cis curi raṇa malayu,
[cd]nora pulih arés i kéśaktiniṅ musuh asiṅ ya mapulih anasa,luṅha mrih anusup anikəl galahnya kari len palaga ana curik.584|| 

	[ab]ranāṅgadha sala bala kothi laksa saha vahananira mapulih,dhira tara mapaṅ i pamuk niraṅ magadha raja kdi pasu pati,
[cd]sambartaka pamadhén iré-rikaṅ sakala pavaka səḍəṅ umurub,bar rép səḍəṅ apahidéṅan sireki paḍa dhira musala gnéga.585|| 

	[ab]ratnāṅgadha pinalu vicitra nénda tuhu dhira marurék aparək,é saṅ magadha pati lihat mateki ri taṅan-ku musala nisita,
[cd]yeka muburakəna hurip-nu yeki tariman hara ya paha-lavén,vah ghraṅ mahaduk inakisiṅ gada-dbhuta tikəl ri təṅah apatélu.586|| 

	[ab][msJK-61r]saṅ śrī magadha pati tumindhi maṅkin aparək vési gada pinutér,ratnāṅgadha kapari-bhavan lumiṅsir aṅunus kr̥tala pinatitis,
[cd]sə̄ṅérnya sinavat i hiriṅ gada-dbhuta luput sinapu sinahasa,yekan kahala gajah ikan pəgat tulaléyanya kahava kahabét.587|| 

	[ab]tadaṅnya maṅamuk aṅusir manémbur anuruṅ rudhira ya sumirat,ratnāṅgadha maṅadəg i réṅganiṅ dvirada saha kratala ri taṅan,
[cd][msJK-61v]krodha ṅivud irika narendra yar kaputuṅan kasaləsək aparək,tandva nujah i jaja narendra śīghra rudhira drəs i jaja mélébék.588|| 

	[ab]	yatna nadəg irika narendra mamrih atahən kadi liman avéra,vidyadhara pinalu rémak siréhnya mukuṭanya sumirat arémuk,
[cd]saṅ śrī magadha katanéhan sireki sna riṅ dvirada paḍa pəjah,hvaṅ vahananira ya pəjah silih tujah anéki paḍa mapulihan. o.589|| 


canto 77: 
	[ab]sampun pəjah nérpati kalih anéka tāṅlvaṅ,maṅkin tikaṅ bala paḍa mrih araṅkit apraṅ,
[cd]yar ton pəjah tuha nikéṅ raṇa bhumi madhya,hetuaya tan hana védiṅ pati tan tinaha.590|| 

	[ab]saṅ ratna séna lumiyat ri kakanya cūrṇa,krédha ṅatag bala sakothi parəṅ tumandaṅ,
[cd]mundhondha témara masa ana riṅ dvipāṅga,lvir andhakara sumaput kutugiṅ dvaja krép.591|| 

	[ab]tandva musuh yata vinuknya rébah bubak sél,lvir vah gunuṅ lumuruk adbhuta maṅkin adrəs,
[cd]vankénya tuṅgaṅan anéka rathanya śīrṇa,vaṅkenikaṅ pəjah atémbéh atip ya kasrék.592|| 

	[ab]len taṅ kuda ndémakamandhém avanti-vanti,kandha rva tiksna ginégénya vidagdha mapraṅ,
[cd]vadva vatək ratu bibak gumivaṅ katandhuṅ,gémpuṅ sayojana kagimpuṅ iké təpinya.593|| 

	[ab]krépniṅ liman ya tinujunya bubar minéhan,saṅ ratna séna kumucup maparək tumindhi,
[cd]lavan balanya ri harəp yata paṅhadhanya,[msJK-62r]srya-nagga nātha kadunuṅ paraniṅ tumampil.594|| 

	[ab]maṅsa haneṅ ratha narendra lavan balanya,yatna ṅayat laras irar matisaya kasnya,
[cd]mévi-vu taṅ hru lumépas ya sahéndikanya,sampartavarsa ya dulurnya parəṅ tumampuh.595|| 

	[ab]pro-dbhuta taṅ gélap anambar aṅéka deśa,megha taghora sumaput mətu saṅkariṅ hru,
[cd]nvaṅ cakra punja masusun vinaliṅnya śakti,bhraṣṭa musuh pəjah anéka vatak aura lvaṅ.596|| 

            	[ab][msJK-62r]daityādi rakṣasa pəjah vulaṅun kagéman,tan vruh patuṅgalani rovaṅ ika-dbhuta praṅ,
[cd]bhch mah musuh ta kariko liṅ ika téka mraṅ,vétniṅ pətəṅ ḍəḍət i madhyanikaṅ raṇāṅga.597|| 

	[ab]kavran sudhīra matakis sura ratna séna,sayva-ti ghora hinasésa niréṅ samādhi,
[cd]tap ghér nijil taṅ anila-débhuta sa-prahara,bar rép nda śīghra malilaṅ raṇa bhumi madhya.598|| 

	[ab]yekan paḍa tisaya śakti maha prabhava,sampun prayatna aji vinlég ikaṅ ratha drés,
[cd]vidyadhara ṅédog aṅundha ri témaranya,paksa nduka nr̥pati yar pinégat niréṅ hru.599|| 

	[ab]krodha ṅalap lipuṅ ika mlégi vahananya,tandaṅnya māṅduk i narendra luput linésan,
[cd]dhira su-sarathi marək umabét kudanya,ndah śīghra sakṣaṇa sumiṅgah apan sidagdha.600|| 

	[ab]nankin sarosa sura rotta malap gadanya,asthinya yé-muliṅakənya marək tumandaṅ,
[cd]gundhuk narendra punupuhnya luput binajra,tamdva ṅayat laras ira matitis gulunya.601|| 
	[ab][msJK-62v]	é. ratna séna liyat iki panah-ku dibya,vidyadhara-ataka ṅaranya maha prabhava,
[cd]yatna kamuṅ sura liyat ya ri mārganāṅkundak ton pajah-mu hara koṅ sura denikaṅ hru.602|| 

	[ab]śīghran ləpasnya kumucup kadi mr̥tyu jihva,téṅgéknikaṅ sura pəgat katuluy gadanya,
[cd]ndatan pas-sara pajah avri tikaṅ bala vrég,mvaṅ vahananya ya linudnira riṅ vara-stra.603|| 

	[ab]tandaṅ nirāṅləpasi capala sura malvaṅ,mévi-su kinmara pəjah bala daitya saṅghya,
[cd]sampun larut layu-layunya rébah katiṅgal,nora pulih saṅ inusir malayu padhaaṅlih. o.604|| 

canto 78: 
	[ab]saṅ citrāṅgadha dhira air-bhaya masa yatna ṅgéga sañjata,muṅgviṅ réṅganikaṅ dvipāṅga maruhur mabhra ṅrasuk bhūṣaṇa,
[cd]kothyaṅ-kothi balanyan atri gumuruh maitra ṅuvuh katara,guntur taṅ himavan prakampa kumətər lyab vé aikaṅ sāgara.605|| 

	[ab]śīghra praṅ marurék masuṅgut i harəp maṇḍəg tikaṅ praṅ layu,saṅ citrāṅgadha yo mayat laras ira sampunya pūrṇa vélu,
[cd]sék balanya riṅ antarala kumisik cap céb tibanya néṅé,hetunya vrég ikaṅ musuh katalayah kaṅgék vatək éhaya.606|| 
	
	[ab]ṅkāneṅ syandana ratna saṅghya katibāṅléndha naraéndra pəjah,vastra mlés təkapiṅ rah adbhuta hilinya mvas təkeṅ bhūṣaṇa,
[cd]śīrṇaṅ ratna kaluṅ-kaluṅnira təkapniṅ hru umuṅgviṅ jaja,satya sarathi hantu len kuda lavan vadva dhika kveh pəjah. o.608|| 


canto 79: 
	[ab]tandaṅ srya-vani nātha mapagakən i pamuk citrāṅgadha sira,lavan vadva dulur sahya makarah akaluṅ dudvaṅ sipi-sipiṅ,
[cd]makus taṅ vīra muṅgviṅ kuda yaṅ kinuduran kapvaṅ ana védi,len taṅ muṅgviṅ gaja syandana musala gada kodaṇḍa pinéniṅ.609|| 

	[ab]yaksa mvaṅ kinnara lvaṅ kahala tinəḍunan kagyat silih hidék,len taṅ gandharva muṅgviṅ sakatha sama-sama ménthaṅ dhanuh adan,
[cd]hrunya taptar giṇeṅ tvas vinuk hinubat-habit riṅ daṇḍa sinuruṅ,abyuran kéndhit alvaṅ ana mati tinujabniṅ kunjara masa.610|| 

	[ab]vinlég taṅ kunjara glis narapati lumurug lvir guntur aṅalah,ṅgvan saṅ citrāṅgadha-pan kadi gəgər hinusirniṅ peka malayu,
[cd]yatna ménhaṅ larasnya ṅucupi sara vara-stra néka lumépas,tampuhnya drəs umuṅ riṅ gagana malad-alad naga kréti sara.611|| 

	[ab]pro-dbhutaṅ taksya dibya-stra ya mətu ri taṅan srya-vanti luvépas,rəp bhraṣṭaṅ bala dhaṅstra ana pəgat anana rampuṅ mapatiga,
[cd]krodha citrāṅgadha ṅimbhi sara nisita krép lvir laru-larun,[msJK-63v]kabvaṅ nda gagané-ka myati tinakis iréṅ sinrugra sinavat.612|| 

	[ab]midər taṅ cakra himpər śaśadhara ri taṅan srya-vanti pinutér,mdatan vyartan ləpasnyan pinati pinatitis citraṅgadha sinép,
[cd]tandva rampuṅ dhanuhnyan luluyi gulu pəgat rah rédra kumucur,lavan dantinya sampun pəjah hinapa karih riṅ bajra tumaném.613|| 

	[ab]tandva-lah taṅ vatək rama parasu kapugut lvir héntya kahili,tandaṅ saṅ cétra séna pulih amava laras muṅgviṅ ratha mani,
[cd]mandég len vīra séna-dbhuta makikiricik dhanvanya maluṅgid,tan péndah paravvata-van səḍəṅ atunu murub mabhra layu-layu.614|| 

	[ab]śīghra ménthaṅ dhanuh srya-psara pati lumépas taṅ mārgana sésék,maṅgəh srya-vanti nātha kinurucuk hinirup deniṅ sura bala,
[cd]tan pantyaṅ bajra saṅke taṅan ira madulur cakra nda lumapas,rampal rampuṅ céṅélnyaṅ sura bala tinétah madhég mamulihi.615|| 

	[ab]təkvan saṅ ratna séna ṅabéti kuda niran gumrit ratha nira,hetunyaṅ mr̥tyu dhaṅstra-dbhuta pamanah iré-saṅ śrī narapati,
[cd]ndatan vyarta ṅéné prana nr̥pati katiba riṅ réṅga gumiliṅ,matta ṅhruk taṅ gaja nindita ana pinanah kumbanya tinujah. o.616|| 

canto 80: 
            	[ab][msJK-63r]anantara pəjah narendra tumibaṅ riris kadi diné patərnya makətər,bhaṭāra savita kucém kalamukan baṅun mavəlasé-pəjah kasih harəp,
[cd]umuṅ r̥ṣi généṅ ruhur maṅabhivada saṅ pəjah i madhyaniṅ pabharatan,səkara jənu samamburat mavaṅi dhupa kasturi miṅgiṅ pamusita nira.617|| 

	[ab]samantara tikaṅ praṅ adbhuta layu vatak ry anupa kéndhit alvaṅ anana,[msJK-64r]karah kaluṅ ané katiṅgaln ika vataṅ papan atip tatan khuniṅa,
[cd]masa nr̥pati siṅhala-dbhuta maṅuṇḍa kosta kadi siṅha rédra magalak,lavan bala sakothi laksa parəṅ aṅ-démak musuh asiṅ tumandaṅ hinidék.618|| 

	[ab]ratna tisaya madrəs aṅ-kuda mano-java-dbhuta lakunya bayu sakala,yateka mamusuh bala sura pəjah kacakra taya riṅ drésiṅ ratha masa,
[cd]anan sinéséb iṅ gaja jinahitakən éṅ musala bindhi vala suligi,nara-psara luyuk davut pravara citra séa juga tan tumut kapalayu.619|| 

	[ab]sudhīra maṅadəg siréṅ ratha ri pavrégiṅ bala dhanuh niré-nayatakən,pracaṇḍa vara banjana ṅaranya ṅastra lumépas saké taṅan ira,
[cd]mijil taṅ anila-gni riṅ gagana taṅ géséṅi śatru bhasma matunu,su-dhipta badhava gni talya səḍəṅ iṅ maha pralayabhīṣaṇa ṅabar-abar.620|| 

	[ab]prayatna aji siṅhala mutérakən gada tisaya śakti madrəs i taṅan,jala radhana yoga saṅhita varastra yeka pinasaṅ nira-dbhuta dahat,
[cd]nda śīghra umili taṅ adbhuta di sāgara ṅavaṅ-svaṅ saké taṅan ira,nda sakṣaṇa padhém taṅ agni malilaṅ tikaṅ pabharatan mava praṅ apagut.621|| 
	[ab]	tumandaṅ aṅunus kr̥tala sura citra séna sahasé-narendra manujah,[msJK-64v]namiṅ-rva ana piṅ tiga linuputan vidagdha aji tan vavaṅ sira malés,
[cd]kacidra ya dhinéṅdha riṅ gada lumumpat iṅ gagana kagyat amrih alayu,rathanya mani cūrṇa dhuli təmahana sarathi pəjah lavan kuda rémuk.622|| 

	[ab]masa pravara citra séna ana riṅ nabhastala téka mrih anduk aṅusi ,miyat nr̥pati méndha manduk irikaṅ gada-dbhuta ṅéné daṇḍanya katiba,
[cd]suémṅka rudhiranya madrəs anélés pata-bhra sumirét mareṅ muka sabaṅ,savanya magilaṅ-gilaṅ ri təṅahiṅ raṇāṅgana sabhūṣaṇanya dumilah.623|| 

	[ab]ndataṅva sura raja citra ratha sahya riṅ sakatha ratna madrəs umasa,pravīra satha kothi laksa vara daitya danava bhujaga bhuta maṅiriṅ,
[cd]sur-rakṣasa su-rakṣa sura-sura rotta saṅghyat akarah-karahnya kumisik,dvajanya umabét baṅun jalandha ghér gərəhnya gubar andhikara sumaput.624|| 

	[ab]tumandaṅ apagut bala nr̥pati siṅhala lvaṅ apa tar surud rinabhasa,nara dhipa makin tumindhih amupuh siréṅ gada-gada-ti ghora maṅivuṅ,
[cd]bala sura bibék katundhuṅ alayu musi ri kahanan sura-psara pati,anan kadi sila-dri maṅgəh inusinikaṅ gana matimbun iṅ drésiṅ aṅin. o.625|| 

canto 81: 
	[ab]gandharva pati siraṅ citra ratha maméntaṅ dhanuh ati śakti,sarvva yudha kumucup sayakanira divya-stra nisita turna,
[cd][msJK-65r]saṅ śrī narapati kévran tinuju siréṅ mr̥tyu sakala tiksna,trus pyah nr̥pati kénéṅ mārgana katiba riṅ sakatha luméndhéṅ.626|| 

           	[ab][msJK-65r]tandaṅ nr̥pati kaliṅga dhipa lumurug tan hana ya tinaṅgél,mundhondha musala muṅgviṅ ratha kanaka bhra mepuhi kasiṅhan, 	
[cd]len taṅ vatək akuda dhém bala ana muṅgviṅ gaja pati maṅsa,sahyua ruhu-ruhunan moliha musuh aṅhiṅ punagi nikéṅ tvas.627|| 

	[ab]bhrésthaṅ musuh hinavurnyé-nirup i təṅahniṅ raṇa bhavana hya,konta musala tuhuk bajra ya pinaniniṅ bala sédhaṅ apraṅ,
[cd]krodha ṅamuk anuja hriṅ karatala manduk ana ya mapatém,len taṅ pəjah hinidékniṅ gaja atumaṅ taṅ bala paḍa malvaṅ.628|| 

	[ab]gandharva pati manambut gada vési muṣṭinya kanaka tipta,saṅ śrī nr̥pati kaliṅga dhipa dinunuṅnyaṅ raṇa paḍa maṅsa,
[cd]tandva magut amupuh lvir galap ataruṅ riṅ gagana guméntér,ghraṅ thar ana panakisniṅ gada mətu bahnya latu-latu lumra.629|| 

	[ab]tapvan ana kasilib saṅ rva səḍəṅ avu mapraṅ apalu tar lvaṅ,	kapva mrih arébutaṅ svarga silih usi dhira paḍa vidagdha,
[cd]déva-rsi gana umuṅ riṅ gagana siraṅ *nārada (norm., naradha msJK) maka mukya,mahya umun asurak ghurna paḍa maṅadva/kupik atri.  / késa630|| 

	[ab]kapva réja paḍa midər sakathanira drəs ana kadi putéran,manduk narapati riṅ kosta capala kabvaṅ tinakis hinaṅgul,
[cd]yakan kahala dhinéndhéṅ gada vinalés sigréṅ hinivud aṅlih,[msJK-65v]bhraṣṭaṅ ratha kataluy śrī nr̥pati pəjah mvaṅ bala paḍa kaprém. o.631|| 

canto 82: 
	[ab]mankin dur-bala tékanaṅ bala kavés kabvaṅ vatək éhaya,yar ton durgamaniṅ təgal pabharatan schniṅ kadga yomaya.
[cd]mvaṅ lvaniṅ rudhira-rnava drəs ahurus mvaṅ préta séla ruhur,abyuran lumébu manabraṅi amirṅkal gunuṅ kénapa632|| 

	[ab]gandharva dhipa dhira maṅkin aṅamuk yar ton luyukniṅ musuh,yaksa mvaṅ bala déva saṅghya sumahab kapvāṅrəgəp sañjata,
[cd]ryu-ṅgvan śrī nrépa karta vīrya dinunuṅ gandharva séna dhika,maṅkin madrəs iké lakunya kumucup bananya tanpa-ntara.633|| 

	[ab]dhira srya-rjuna garjjitan lumiyat iṅ śatru dhika mah gunuṅ,molah taṅ dvaja rukma kumlab aṅutus rajanya viro-ttama,
[cd]rakryan saṅ napatih siré-harəp adan muṅgviṅ haja mindita,tiṅkahniṅ raṇa yajña sastra ginəlar sampūrṇa śīghra masa.634|| 

	[ab]grit grit grit dvaniniṅ ratha drəs umasa samanta yodha prabhu,len tekaṅ ana riṅ dvipé-narak-araniṅ pék mahya surak,
[cd]bhéri svaṅ gubar aprati-dvani dhinédha sraṅ svaranya tugur,agrak taṅ bhuvana-ndha kondha kumətər guntur tikaṅ parvata.635|| 

	[ab]maṇḍəg taṅ bala yodha maṅga apagut māṅsa tikaṅ praṅ layu,tandaṅ saṅ mapatih cumundhuk i siraṅ géndharvua séna dhika,
[cd][msJK-66r]krépniṅ syandana len gaja sva ya vinuk sarsék dhinandhéṅ gada,gandharva dhipa len bala dhika pəjah mavréṅ vatək bharggava.636|| 

	[ab][msJK-66r]samanta prabhu vīra maṅkn asusun sarsék tamindhih marək,hrunya-tap kadi megha saṅghya lumépas brahma-ndha kandhét pəpət,
[cd]mambək taṅ rudhira-rnava ṅébék apan kvehniṅ pəjah kératan,hetunyaṅ bala yodha ramya cacaban riṅ rah maṅuṅsir hurip. o.637|| 


canto 83: 
	[ab]grit kumvaṅ syandana sriya-rjuna lumurug inadyata madrəs lakunya,sakvehniṅ raja samamta kumucup i harəp lagya méntaṅ larasnya,
[cd]śīghra sundhuk sira rama parasu parniṅ sarvva divya-stra tiksna,himpər krépniṅ hudan sayakanika tumiba tan hana vyat kabuncaṅ.638|| 

	[ab]dhiré-ka-mbék niraṅ bharggava mihti sayabniṅ musuh raja saṅghya,maṅkin ahya jəlag lvir tuhina giri tinubniṅ ghana kandhél akrép,
[cd]sak tekaṅ byuha padma-sta dalanika kuvus bhraṣṭa daṇḍanya rampuṅ,		ndan aṅhin késaranya aṅgəgər asəmu pucakniṅ guniṅ kancana bhra.639|| 

	[ab]lavan sakveh vatak éhaya kula umarəp raja samanta mantrī,hispér déva-rsi saṅghya jaya-jaya maṅsir vada bhaktya-pa kara,
[cd]bhananya krép tumampuh ri sira kadi səkara mrak huvus gandha lépa,uṅ uṅnya siṅha nada-dbhuta kaharan aṅucarana mantra mala.640|| 
	[ab][msJK-66v]	krodhé-ka-mbék niraṅ rama parasu maṅayat laṅkap styanta bhinna,naracanyeki saṅhara tumihaṅ hinadi-stana jiva-nta riṅ rat,
[cd]nda yékan śīghra sampun kr̥ta vara lumépas mr̥tyu tulyanya madrəs,matus taṅ raja samanta ya pəjah anana dvas tikaṅ vahananya.641|| 

	[ab]lāvan rakryan sumantri sira pəjah i harəp śrī maha bhumi natha,mādəg taṅ krédha muṅgviṅ hatinira kumutug jvalitekiṅ kaḍiran,
[cd]tan péndah sapta suryé-ṅudaya giri sira hyun sumaṅhara kaṅ rat,dīptekaṅ bhūṣaṇa bhra mukuṭakiraṇa saṅnyaṅ bhuvah pada lumra.642|| 

	[ab]yekan tandaṅ narārya-rjuna mucap i siraṅ rama hé yatna-yatna,ndah mah sarvva-stra saṅkīrṇa ṅaran iki liyat bharggavé-mārganāṅku,
[cd]tandva tampuhnya sə̄k taṅ gagana pinapag iṅ bayu saṅhara madrəs,kédér kabvaṅ mareṅ sāgara anan anibéṅ mina lémbvara cūrṇa.643|| 

	[ab]umvab taṅ sagarāṅde bhramita sahananiṅ sindu saṅhara mopék,kabvaṅ kombul karanya-dbhuta ana kadavut kaknya len baṅkahénya,
[cd]lindhu taṅ bhumi katrag kahava ri səḍəṅiṅ yuddha madvan kaśaktin,usna svarga péga rvirnya mahas alulunan saṅ vatək déva saṅghya.644|| 

	[ab]tapsan mampəh tikaṅ bana lumépas adhulur bajra konta-ti sara,car car ca car sdatan pamyati juga ri siraṅ rama sakvehnya bhasma,
[cd]nimpér timpuhnikaṅ varṣa riṅ upala giri-ndra drəs avah guméntér,[msJK-67r]bhrasthekiṅ bajra saṅkīrṇa sahana tumiba ryāṅga saṅ jémadha gni.645|| 

	[ab]rug bhraṣṭaṅ déva saṅghyan kahava təkap ikaṅ bana makrép tumampuh,yaksa mvaṅ rakṣasa-dhém paḍa pəjah ananaṅ bhuta tan lvir avaknya,
[cd]len téṅ gandharva vidyadhara kadi tinumaṅ taṅ pəjah shé matiṇḍih,len taṅ muṅgviṅ gajanya ratha rémuk atəmah duli sanucūrṇa bhasma.646|| 

	[ab][msJK-67r]kvéb taṅ luṅha ṅuṅsi svarga makukud alayu katrésan tan vriṅ ratnya,kagrət ginlis tinutan panah hinusak-ssik ayuh tikaṅ svarga cūrṇa,
[cd]vuntuṅ akasa kīrṇaṅ sava maka télébuk lvir hudan vaṅke agréh,yekan kévran siraṅ rama parasu lumihat śakti saṅ karta vīrya. o.647|| 


canto 84: 
	[ab]hetunyan timira-adhakara pamalés śrī pama nir saṅśaya,len tékan hala punja saṅhita ṅaranya-néka sampun lapas,
[cd]rəp śīghraṅ pətəṅ anjana calasa maṅde vibhramekiṅ jagat,lavan tampuh ikaṅ vara-stra tumiba drəs lvir hudan sayaka.648|| 

	[ab]yatna srya-rjuna yoga sandhi kinéna-kén riṅ dhanuhnyé-nayat,hrunyaṅ dva dasa surya saṅghya madulur mvaṅ bayu bajra-dbhuta,
[cd]ghér bhar bhér malilaṅ tikaṅ bhuvana rug bhraṣṭaṅ témpo parvata,dvasta-kaṅ halabajra śīrṇa təkapiṅ drésniṅ maha banjana.649|| 

	[ab]maṅkin krédha sira tri vikrama maha mūrtyāṅjəlag sobhita,himpər parvata néru śr̥ṅga dumilah taṅ bhava nalāṅkr̥ta,
[cd][msJK-67r]parpatniṅ bhuvana-ndha pūrṇa kumaluṅ taṅ megha raktéṅ jaja,sévyāṅasta maha prabhava ya lumuṅ kapvāṅrəgəp sañjata.650|| 

	[ab]balla mvaṅ musala trisula bhara coli bajra cakra yudha,sumyuknya-rddha parəṅ tumampuh irika krak srya-rjuna ṅadvakən,
[cd]ayéy bharggava dustha mah lihat iké śakti-ṅku tan pépama,bhraṣṭa syuh niyatanya cūrṇita təkapniṅ sarvva dhanva-dbhuta.651|| 

	[ab]yékāṅdagdha manah niraṅ prasu rama tyanta riṅ adbhuta,rəp rudra radhanaṅ samādhi rinəgəp kémpén minuṣṭiṅ hiḍəp,
[cd]pér rat rok sumapaut bhaṭāra maka rūpa sthula ghora kréti,vunvaṅ andha huvus mamindha ri sirekiṅ sarvva tato-dhréta.652|| 

	[ab]vr̥ddhaṅ déha maha-ti ghora hibékan taṅ dik vidik maṇḍala,nivréttyādi huvus kakusa mahiṅan santyanta vvtniṅ ruhar,
[cd]panca-sya-dbhuta piṅga késa dumilah taṅ tyaksa saryo-pana,pro-dbhutaṅ dasa astha yeka yéka huméga kondaṇḍa-daṇḍa kréti.653|| 

	[ab]dhira srya-rjuna maṅkin ujvala sira-nton śakti saṅ bharggava,brahmo-tpati ṅaraṅaṅ astra lumépas bhor bhar sumunviṅ laṅit,
[cd]tampuhnya-dbhuta riṅ sva deśahanira himpər kostubhalaṅ kr̥ta,maṅkin sobhita jamadha gni təkapiṅ brahma-stra téjo maya.654|| 

	[ab]saṅhara dhvani siṅha nadanira ghurna sapta bhumya maya,é koṅ kasmala karta vīrya lihat ikiṅ bharggava nindita,
[cd][msJK-68r]ndak ton teki pəjah rika yuh bhara ko rajanya raja dhika,ləṅkap-kvi-ki ya mārga mun muliha riṅ yama-ndha yékin vulat.655|| 

	[ab]sampurneki dhanuhnira paha vélu bananya tiksno-ttama,tatvanyeki siyuṅ bhaṭāra parama nandan səḍəṅ garvvia,
[cd]ykan siddhi sara təmah parasu tiksna granya méṅis miṅié,yeka mugraha saṅ hyaṅ īśvara dulurniṅ kundhala mvaṅ kurug.656|| 

            	[ab][msJK-68r]	ndatandvé-k ləpasnya śīghra kumucup lvir mr̥tyu sākṣāt murub,tampuhanyeki ri saṅ varéndra tumaném taṅ hru tumuṅgviṅ jaja,
[cd]ndatan vyartha pəjah sireki gumuliṅ riṅ réṅga ratno-jvala,rəp śīghran sumaput sva rupanira himpər kama murittya-tmaka.657|| 

	[ab]mabhraṅ ratna kaluṅ-kaluṅnira təkapniṅ rah baṅun rantaga,mlés taṅ véstra kasiṅsətan rudhira śīrṇaṅ éma gatra drava,
[cd]len taṅ nopura bau rakṣaka kaluṅ susauh lavan pataka,avnés taṅ muka gatra dipta ta sumunviṅurna muṅgviṅ rai. o.658|| 

canto 85: 
	[ab]ri pəjah iraṅ narendra ana teja katon asinaṅ,saha səkar arja riṅ gagana mér aṅépés sumahur,
[cd]maréṅgi tétégnikaṅ bhuvana teki baṅun kalaran,lumiyat i  saṅ pəjah yva magulaṅ-gulaṅ iṅ palagan.659|| 

	[ab]sahaja sirém hyaṅ arka kadi mavlas i saṅ nr̥pati,jaladha sasiṅjaṅ arja ya sacavéli tékāṅrurubi,
[cd]tinaṅisan iṅ gərəh jarumaniṅ rərəb aṅluh atis,[msJK-68v]hiriti pasamba-sambati patərnya baṅun séségén.660|| 

	[ab]avicaritan mateki gati saṅ pəjah iṅ palagan,tucapa tikaṅ vatək ry anupa mévi-vu laksa pəjah,
[cd]hana mara sésaniṅ mati maṅusir alas manusup,parəṅ alayu paḍa mrih i hurupnya lali matuhan.661|| 

	[ab]hana manikəl vataṅnya palaganya tiniṅgalakən,hana manukup karah kaluṅ ahambuluṅan masusun,
[cd]ravisi raṅinya yeka iinarutnya sinumpétakən,sakari vədinya tutén ika hetunika susupan.662|| 

	[ab]hana lutusiṅ gəgər tutuganiṅ giri durga mavan,avan ikanaṅ bala mrih alayu maṅusir nagara,
[cd]ḍatəṅ avarah-varah ri kahilaṅnira saṅ lumurug,ri pəjah iraṅ para prabhu təlas karuhun nr̥pati.663|| 

	[ab]kadi siniram tikaṅ ry anupa rajya kagéman arés,makin avuvuh tikaṅ *vvaṅ (em., vaṅ msJK) avarah ri hilaṅ nr̥pati,
[cd]katəka-téka daləm puri katundha-tundha taṅ ujar,sahaja ginopita-ki pinahavasakən pinépér. o.664|| 


canto 86: 
	[ab]ndan saṅ śrī parameśvari manému suṅkava manahén i sokaniṅ hati,ṅuni rakva təvək narendra laris aṅlurug irika ya tambéyiṅ rimaṅ,
[cd]taṅ tuṅgal rva nimittaniṅ turida saṅśaya manuluyi tiksnaniṅ hati,sih lavan kətəriṅ tvas andhuni téli-talin ira ri narendra tan vaneh.665|| 

	[ab]marāṅrés hatiniṅ marək-marək arés yva ri sira kadi kanya suṅsuta,[msJK-69r]sāsiṅ kasih ireki tapva kasalah mari pinakaalilyaniṅ hati,
[cd]lavan padapa sumpiṅ arja rinujit-rujit ira pamavan panas hati,vyartha puṣpa ané kisapvanira mogha kahava téka saṅkaniṅ purik.666|| 

            	[ab][msJK-69r]	lavan hyasnira teki tan hinuniṅa kusuti gəluṅ iran mareṅ mukha,nir don taṅ vaṅinin pupur tinidha pucsa ri pipinira tan sinanmata,
[cd]sə̄ṅ-séṅniṅ laṭi matra śīrṇa binibik-bibikan ira ri landhépiṅ kuku,mantén teki hirəṅ sipatnira dinéh-skén i luh ira śaktiniṅ taṅis.667|| 

	[ab]himpər kartika rum niran vinulatan ləṅəṅi raras ira maṅun laṅa,rém-rémniṅ turida naput-naputi tiksnani manah ira saṅkaniṅ taṅis,
[cd]amvas matra tibaṅ luh adrəs siniram pupur i pipi kékéṅ salaṅ-salaṅ,vahva sinvan aluṅ raras hatinira səmi turida marambahn lulut.668|| 

	[ab]sokāṅlih gumuliṅ anan pavuṅu tan vriṅ ulaha maṅésah vimurcitta,suṅsut-suṅsut iran amogha téka tampa karana tikəliṅ halis siṅi,
[cd]tég nyér tvasnira teki majar i géṅiṅ lara ḍatəṅ adulur puték hati,tandva vratta ya vaspada jar itəlasnya pati pəjah i madhyaniṅ raṇa.669|| 

	[ab]pakrakniṅ sakadhatvan atri katamaṅyat asəmu gərəhiṅ labuh kapat,lagya nambatakən laranya atépak jaja ana matétél-tétél hati,
[cd]nurcca śrī paramé svari kapati vétai laranira nékél téké hati,maṅkin teki marambahan panaṅisiṅ kaka-kaka sahaneṅ daləm purī.670|| 
	[ab][msJK-69v]	ndatan vruh sira teki yan tinaṅisan gupté aṅelih alurva madapa,tan kava lukariṅ gəluṅ murarak arja kadi jalandha tapvaniṅ riris,
[cd]sakvahniṅ paricārikā naṅis asambat hinya kaka paḍa sraṅ aṅrubuṅ,luhniṅ strī sakadhatvan adrəs atəmah vah amalapar i himbaṅiṅ pipi.671|| 

	[ab]nda vahsa tutur aṅlilir sira ana panaṅis apəga tan ané-naka,aṅhiṅ matya jugeki rakva tumuté aji pəjah atiniṣṭiniṅ hati,
[cd]nahan hetunira vrih aṅdadak adan tumutura ri narendra riṅ raṇa,mvaṅ smvéhnika saṅ mamarvani karasikanira tumuté-nareśvarī.672|| 

	[ab]sampun muṅgah atuṅgalan ratha təlas pinaharəja pinik bhinūṣaṇan,lavan strī sadaləm puri-ki maṅiriṅ ri sira puyaṅ hinya sraṅ andulur,
[cd]tuṅgal tan sah apavahan varék anémbaṅ i sira pinakesiniṅ purī,aṅhiṅ kasih ira ki ratna kusumāṅsa raras ika paparvaniṅ ratih.673|| 

	[ab]strīṅiṅ sevaka teki tapva paḍa bhakti ri sira maṅiriṅ yathākrama,vdan rakveki huvus ruməṅva kahilaṅsi panuluyanika mriṅhiṅ raṇa,
[cd]vétniṅ bhakti su-satya matya kaharəpnya ri pəjahi sénéṅnya tan vaneh,patrém teki huvus kinundhaṅ ika sopananika pajahéṅ raṇāṅgana.674|| 

	[ab]sampun śīghra bhavisya lampah ira teki dinuluriṅ raras r̥ṣiṅ hati,tan varṇan sira riṅ avan baṅun acaṅkrama madulur atun-tun iṅ hənu,
[cd]kéṅaṅ taṅ raṇa bhumi dipta kuményar təkapiṅ aruṅ mabhra kamukan,[msJK-70r]śīrṇa sédga mani-andra capa kuméndhap yva masəmu ləṅəṅiṅ pasir vukir.675|| 

	[ab]ṅkāne piṅgir ikaṅ karaṅ liman atun-tuna asəmu pinarantyaiṅ limut,deniṅ téṅran anéka varṇa məlek i drésiṅ anila ya mombak-ombakan,
[cd]himpər padpa kumlab arja ravisiṅ raṅin amirah aṅambva-kén laṅa,siṅhəl mvaṅ karah arja mabhra sasəkarniṅ asana məkar anjrah iṅ kapat.676|| 

	[ab][msJK-70r]ləṅləṅ tapva tiniṅhalan ratha sabhūṣaṇi təṅah alaṅa samar-samar,duṅhus-duṅhus ika-sva durga makaranya curiga vara bajra tomara,
[cd]simpiṅ-simpiṅ anéka manjrah i pasirnya palaga mapasuṅ curik siṅi,len taṅ pandhi vataṅ papanya ya sapaṇḍan asidéha ri tiṅhasiṅ karaṅ.677|| 

	[ab]samanta prambhu kaprém iṅ/rathanira saha bhūṣaṇa haləp, /rana anétan péndah kavi ləṅləṅ amrih aṅituṅ kaéṅéṅan aṅapus palémbaṅa,
[cd]dudva bhava masamparan taṅan anaṅga véhaṅ ira sumundhaṅ aṅliga,lalya liṅgih anéka pantəs aṅisapva karas aṅikiraṅ tanah siṅi. o.678|| 


canto 87: 
	[ab]maṅke prāpta téka nareśvarīṅ palugvan,sakveh saṅ prabhu kahalintaṅan kalalvan,
[cd]ryuṅgvan śrī nr̥pati juga turuṅ kapaṅguh,marmāṅde taṅis asəkəl anan pasambat.679|| 

	[ab]méh prapté-kahana niraṅ narendra kaprém,maṅkin taṅ lvaṅ atip atiṇḍih apramana,
[cd]mantri taṇḍa pəjah anéka satya bhakti,[msJK-70v]yékāṅlud tényuhi manah niran tumiṅhal.680|| 

	[ab]len tekaṅ pajah i hiriṅ narendra makvah,ghroṅ-ghroṅ matta turida pik-pik rinaṅki,
[cd]cihnanyeki ana karah kaluṅnya sékép,mvaṅ siṅhəl kiti-kitiranya kadbhvta-bhra.681|| 

	[ab]vantən teki karahatan təlas paratra,sura nvan lituhayu padma raja rupa,
[cd]ndan rakveki paṅalasan kasih gatinya,mabhraṅ ratna kanaka saravva bhūṣaṇanya.682|| 

	[ab]ndan saṅ śrī nr̥pati anoṅ rathāṅga ratna,kadya-arém juga sira yan pajah luméndha,
[cd]tan sah kasih ira mateki rāga étu,ndah yékan pəjah i dagan varéndra tan sah.683|| 

	[ab]kumlab taṅ layu-layu éma gatra mabhra,nadyāṅgya-kén i laris saṅ mareṅ palugvan,
[cd]nda kadya-varah-sarahé-yunéṅ narendra,vétniṅ tan vənaṅ apasah yadin paratra.684|| 

	[ab]yeka-nyuh tvas ira nareśvarīn tumiṅhal,ndan riṅ sakṣaṇa tumarun sakeṅ ratha-gya,
[cd]sakniṅ kén gəluṅ amuré lukar hinaṅgul,résniṅ tvas mavətu taṅis lana giṇeṅ tvas.685|| 

	[ab]nda yékan ḍatəṅ amékul airé-narendra,ahénék tan vənaṅ aṅucap lana-péga-tvas,
[cd]aṅhiṅ luhnira juga aityanadrəs amvas,amlés ryāṅga aji sinuṅkəman sudevī.686|| 

	[ab][msJK-70v]	lagya masvasi muka saṅ səḍəṅ paratra,marma mrih umusap-usap anan liniṅ-liṅ,
[cd]méṅis traṅ vaja kadi harṣa yan panuṅsuṅ,[msJK-71r]kadya véha səpah amista sésiniṅ kén.687|| 

	[ab]ndan kadya ṅucapa siré-ḍatəṅ saṅ antén,induṅ tiṅhalana kakanta toh təkapta,
[cd]tiṅhal hérén i ḍatəṅanta taku tan len,rum rakryan juga suməlap ané hatiṅku.688|| 

	[ab]maṅke pvan téka kita toh mapé-lahāṅkva,géṅ trésné-rarasi ajəṅta lot matuṅgu,
[cd]ndon kiṅ-kiṅ turida lavan təṅahta mambət,susva hrit vaṅini pipinta kénéṅi-ṅvaṅ.689|| 

	[ab]nda tapvan varəg i ajəṅta riṅ paturvan,ndak ton-ton tikəli alista riṅ kacapvan,
[cd]pantén yan cala-cala éva tan tékég tvas,sér méraṅ təhər akiput linuṅsuran kén.690|| 

	[ab]maṅke pva-ku bibi miyat riké ajəṅ-ta,sə̄ṅsiṅ rāga ri hati tan vənaṅ vinastvan,
[cd]énak ṅvaṅ pəjah amisan riké-harəpta,pamvit-kvi-ki paha-lavén tuhanku taṅhér.691|| 

	[ab]lvir maṅko-jra aji tapva yanvinarṇa,yékāṅda taṅis asəkəl təhər masambat,
[cd]hetunyaṅ sava ginugah-gugah tinaṅhi,kadyāṅruṅva sumahuré hiḍəp sudevī. o.692|| 


canto 88: 
	[ab]é nathāṅku manéhta lihatana,prāpta manbah i jéṅta saha taṅis,
[cd]suṅ-suṅ teki lulut-kvi-kita kaka,pak-pak teki taṅis-ku arih-arih.693|| 

	[ab]ah rakryan mapah hetuniṅ aviṅit,tanpāṅruṅvi-taṅis-ku kasih harəp,
[cd]maṅko pva-mbékaniṅ pəjaha sagar,tan trésné rya-ku sihta puji-pujin.694|| 

	[ab]aṅhiṅ matya juga-naka ri hati,
[cd]ton-tonta vəlas asih-ku tak kavəlas,marma-aṅkun laris aṅlugasa hurip.695|| 

	[ab]sih-sih-kvi-kita tan kəna pinégat,siṅ sélahta yata nuluyi hati,
[cd]pantəs yan téka cumbu kédi diné,sruh-vruh riṅ gitani hinarih-arih.696|| 

	[ab]maṅke kupva kitan téka uménéṅ,dosāṅkvi-ki kakāṅku paran ika,
[cd]ṅuni ṅgvanya sédhé-ṅku kakavaśa,tanpa ṅliṅ anukər védhi riṅ ulah.697|| 

	[ab]antuk-ta-mi amarṇana turida,marmāṅdani tapih-ku vahu cucul,
[cd]syuh sirneki jajanta kari ragət,bosan-ta-ki kakāṅku tan aharié. o.698|| 


canto 89: 
	[ab]ri sampuniṅ ulah matāṅku gupé aṅlih alupa luru tan ané-naka,ri paṅkvani bapāṅku tan sah anamar hinari-hari təhər sisuṅkéman,
[cd]sabukta ana randi yeki panalinta ri mélasi tapih-ku kasrépan,ujarta rinéṅén-ku yeka karanāṅkva-dan atutur i sandhiniṅ tapih.699|| 

	[ab][msJK-71v]	ri piṅrvaniṅ ulah kapiṅ tiga təlas vasa ri sarasaniṅ karasikan,dudu savəṅi sih-ku saṅśaya matémbéh i kita kadi tambvaniṅ sasi,
[cd]ridhép-ku kaka sih tatan luvara késyana rasani vuvusta riṅ hulun,si tan saha sakeṅ kisapvan amisésana səpah i vajanta tan kalen.700|| 

	[ab]ujarta yatika kinubda ri hatiṅku ya kinémit i raganiṅ hulun,lalu pvan hinahalta mithya ri pəjahta manalahasa sih-ku kasihan,
[cd]mataṅya kaka hér matāku tumuta yva pəjaha ri daganta tan sha,[msJK-72r]yadin layat amuksa-muksana sukha ṅvaṅ adulura mareṅ smara laya.701|| 

	[ab]savétni géṅi trésnaniṅ ṅvaṅ i kita silih asih i daləm pasaṅgaman,pipi-ṅku juga tan vənaṅ sah i rarasta maṅaréki sumbya-suṅ səpah,
[cd]susu-ṅkva rupit arja ménéṅi taṅanta sahaja namarantya-kén kuku,təṅah-ku lupa riṅ tapih gupé aṅanti vəkasana ri yantyaniṅ gati.702|| 

	[ab]lavan syapa tika purik-purik-anaṅkva mupih-upiha duhkhaniṅ hulun,syapé-ka paka jampya rāga ri səḍəṅku sinaputan i śaktiniṅ smara,
[cd]kakaṅ-ku sira tan/vəlas aṅarya-kéna nalahasé-səḍəṅ rimaṅ, 	/ vruhiṅpujin pva siti téka naṅhég lané-musiniṅ asarané nahén lulut. o.703|| 

canto 90: 
	[ab]kaka aji riṅ apāṅganya ṅvaṅ yan silih asiha,muvaha kadi polah-kvi jroniṅ jinəm araras,
[cd]manisi mata vajan-tat pojar yan-déṅa ri hati,amahayu lukariṅ kén yan sampun vəkasiṅ ulah.704|| 

	[ab]yata mapuhara kiṅ-kiṅ kuṅ-kva manbéhi turida,maṅaṅən-aṅən i sihtéki ṅvaṅ mogha sinapihan,
[cd]pira karika lavasniṅ tan tiṅhal kadi savulan,tvééki panaṅisi-ṅvaṅ tan sara ṅka nahén unéṅ.705|| 

	[ab]makin aṅvaki ləṅləṅ-kun baryan vəṅi sumaput,jalada kasarakat lvir siṅjaṅ-kun van kacava,
[cd]vulan avénés alurva lek tan sémva samu suma,riris alit aniran himpər luh tan kəna pinégéṅ.706|| 
	[ab][msJK-72v]	kaka pavəkasani-ṅvaṅ riṅ janma-ntara ta kunəṅ,yadi satəmahanan-téki-ṅvaṅ sélvana sadulur,
[cd]gaḍuṅ amarəki tandan luṅ-luṅta ṅlih aṅalayan,liraṅ ika təmahāṅkva nvam mahva pupus aputih.707|| 

	[ab]nahan ujar ira marma sambat-sambati nr̥pati,hinusap ira vinas-vas saṅ sampun pəjah hinamər,
[cd]taṅan ira ya sinambut de saṅ lvir tulis araras,tinukupakən i santén tambaniṅ jaja mahénék. o.708|| 

canto 91: 
	[ab]samantara dan matutur sudevī,géṅni laré-tvas pinégatniṅ ambək,
[cd]təlas maraṅ citta sudhīra bhakti,maṅke juga ṅhiṅ pəjah éki tan lén.709|| 

	[ab]gəluṅ lukar kolot i bau lumraṅ,marmé-najum riṅ kuku sampun épén,
[cd]tapihnira nindya sabuk narendra,marmanya tan sah ri təṅah nirāṅlih.710|| 
	[ab][msJK-72v]	təlas manəmbah ri narendra mamvit,ginya-kén iṅ rāga təkapniṅ onəṅ,
[cd]yateka himpər jaruman naéndra,lvir majaré géṅni lulutnira gya.711|| 

	[ab]huvus nira-dan maṅadəg tan himba,patrém pabélan ya təlas minuṣṭi,
[cd]yaté-nunus dipta miṅis malandhép,céb ṅér kéné prana tékas tumaṅgə̄ṅ.712|| 

	[ab]mélés maraṅ rah mamirah tikaṅ kén,madrəs hilinyeki təhər tan ampét,
[cd]sugandha mamba jənu kasturi arik,siṅgih rahiṅ satya viśeṣa putri.713|| 

            	[ab][msJK-73r]sémék maré-tvasnira saṅśaya hénék,asrét maraṅ śabda haneṅ jaja hrit,
[cd]pəgat-pəgat mandra lana pégé-tvas,lvir tan karuṅveki vuvusnira srét. o.714|| 

canto 92: 
	[ab]antén-ku ratna kusumāṅsa mapo-lahan-ta,ta-ntak mareṅ magara ayva vihaṅ manah-ta,
[cd]hat-hat ajəṅta bibi méman apan kita-nvam,tapvan vruh iṅ turida rāga kinuncaṅiṅ hyun.715|| 

	[ab]nahan mateki pavəkas-ku raṅən təkapta,vantən karas-ku kavəkas ri daləm paturvan,
[cd]sésinya bhasa saha gita gurit narendra,maṅke pəjah tuturakənta siluṅ-laṅāṅkva.716|| 

	[ab]solah-ku yeki guritan kakavin palambaṅ,muṅgviṅ ṭikā-rjja pakirim-kirim éṅ paḍa hyun,
[cd]mo yan paka-vaka taṅisniṅ anuksma-kén kuṅ,bhāgyan gurit-guritaniṅ kavi su-srama nvam.717|| 

	[ab]nahan vəkas-vəkas ireki təhər paratra,ṅkāne hiriṅ nr̥pati tapva siran sumaṇḍiṅ,
[cd]marma sahur taṅis ika saṅ inojaran syuh,ahrit svaranya kadi métva riris taṅisnya.718|| 

	[ab]sémbah patik aji réṅés yva təkap sudevī,ṅunin pasatya ri daganta matāku tan len,
[cd]ndan yan paratra sili dhirya hurip-ku dén-ta,riṅ janma soṅ huluna tāku muvah təkapta.719|| 

	[ab]lavan muvah syapa tika srayaniṅ kadi ṅvaṅ,pun rāga hetuka mateki təlas paratra,
[cd]honyé-dagan nr̥pati bhakti su-satya tan sah,yāṅde laré-tvasi manéhta miyat katiksnan.720|| 

            	[ab][msJK-73v]saṅsipta teki pəjahāṅkvi-daganta tosén,patrémta sopanani jivitaniṅ hulun dyah,
[cd]nargganta yeki avanāṅkva tumuta tan sah,vétniṅ kabhaktin ati satya ri jéṅta tan lén.721|| 

            	[ab]é rāga hetuka lihat ri manéhta masku,bhaktyāṅku tan sah ikiteki tuhanku tāṅhér,
[cd]suṅ-suṅ mara-ku ta dulur saparan matun-tun,sugyan-ku tāṅlihaa riṅ hənu durga mevəh.722|| 


            	[ab][msJK-73v]aṅhiṅ kiteki paranāṅkva vuvus narendra,paksāṅa yan srahakən é kita rékva ṅuni,
[cd]maṅke pəjah kaka ta sis mapa to-lahāṅkva,aṅhiṅ paratra juga ṅenaka rakva tan sah.723|| 

	[ab]nahan vuvusnya tékas amvit apatrém aṅga,ləs śīghra sakṣaṇa pəjah gumuliṅ luméndha,
[cd]marman sumuṅkém i sénéṅnya təhər sumaṇḍiṅ,himpər anyar kavava muṅgvi daləm paturvan.724|| 

	[ab]kén-kénya uavli mirir arja kaluṅsur amlés,deniṅ rah adrəs amirah sumarambah smvas,
[cd]murcca vnés aṅlh alumé lukariṅ gəluṅ mrik,kadyāṅrəṅih-rəṅih ataṅhya mahāṅdudut kén. o.725|| 

canto 93: 
	[ab]sakveh saṅ maka punya rāga aji riṅ śayana sira mateki varṇanən,sampun teki matuṅgaan taṅis ira-jar i kalaran iran hinaryakən,
[cd]nahan étu nirāṅlugés turida tan hana tinaha-tahé-délém hati,aṅhiṅ matya jugeki rakva tumuté-aji saparanya ramya tan saha.726|| 

            	[ab][msJK-74r]śīghra dan-dan anəmbah amvit i narendra saha taṅis irāṅhiris hati,layvan puṣpa sakeṅ gəluṅnira pamursitanira saha luh(nir) tibéṅ pipi,
[cd]patrém tiksna ané-nagém ri taṅan arja paməgata hurip hinandhéman,marbas taṅ rudhiré-jaja mvas amirah gupé aluru siran huvus pəjah.727|| 

	[ab]maṅkin tanpa paruṅvan strī taṅisiṅ kaka-kaka ri pəjah nareśvarī,kadya mindha sékéṅ tavaṅ taṅis ika sélur asəmu hudan anyar ḍatəṅ,
[cd]sambat-sambat ika raras pituruniṅpatər akətər i kalaniṅ kapét,luhnya ṅəmbəṅi soca matra tumibéṅ susu masəmu panindhaniṅ riris.728|| 

	[ab]samanta prabhu gharini tucapa teki sira paḍa huvus haneṅ abha,ton kasyasihi saṅ pəjah ri təṅahiṅ raṇa kasihan ira gilaṅ-gilaṅ,
[cd]marma nyarvani luh vasāṅrurubi cavli saha kusuma layvaniṅ gəluṅ,lagya nambatakən ri sihnira maṅol i sava aji təhər sinuṅkəman.729|| 

	[ab]a hah saṅ pəjah iṅ palugvan apa teki kaka təmahaniṅ hulun pəjah,yadyastun sadadinta masku tumut aku ri kita kaka havya saṅśaya,
[cd]yan paṅ-janma kitéṅ karas hulun adadya kakavin araras palambaṅa,vétniṅ tan saha taku toh lihati matya-ku kaka ta dulur-dulur pəjah.730|| 

	[ab]nahan sambat rian paratra sumavat ri sava saṅ amaṅun laré hati,[msJK-74v]stniṅ taṇḍa muvah paratra ri paratrani sénéṅ iki riṅ raṇāṅgana,
[cd]len taṅ medran amet ri uṅgvan ira saṅ priya masaṅu taṅisnya tan pəgat,sambya ṅémban i putra-putra niki katak asaha kavula ṅavin séréh.731|| 

	[ab]ndan rakveki anyar-anyar təlas apaṅgih ulihiṅ akirim-kirim ṭikā,luṅha-ndoh ahañaṅ-anyaṅ gati nikén turuṅ hinubhayaniṅ yayah bibi,
[cd]vantən rakva vuvusnya ṅūni pinastya-kén ika ya pasatya riṅ karas,hetunya pəjah éki rakva kaharəpnya maṅavakana pjariṅ ṭikā. o.732|| 

canto 94: 
            	[ab][msJK-74v]taṅéh yan ucapən mateki gati saṅ tumut riṅ priya,muvah sahana kinnara sura pəjah yata varṇanən,
[cd]udani təkapiṅ vara mréta kaśakti saṅ bharggava,tékéṅ gaja ratha sva taṅgaṅan ika huvus saṅkəpan.733|| 

	[ab]masa praṇata bhaktya nambah umusap ri jə̄ṅ saṅ yati,lumampah aṅiriṅ makéri ri siraṅ mareṅ asrama,
[cd]anan kadiṅ husana rupanika pūrṇa śobha haləp,təkapni kəñariṅ sva bhūṣaṇanika-rjja ratnāṅsuka.734|| 

	[ab]nda śīghra tinamuy-tamuy riṅ upa bhoga tapvan kuraṅ,mijil sakariṅ yoga saṅ paraśurāma sampun avis,
[cd]səkar jənu su-gadha kasturi miṅgiṅ samaṅde sukha,mamukti phalaniṅ jayeṅ raṇa su-satya vīra brata.735|| 

	[ab]təlasnya paḍa mamvit adhara ri jamadha gnya-ksama,mésat gagana mārga śīghra tumuluy təkeṅ kahyaṅan,
[cd][msJK-75r]katancana vara-psari ḍatəṅ anuṅsuṅ saha taṅis,raras hatinikan ana jara riyan sénéṅnyan pəjah.736|| 

	[ab]sapolah ika tan tiṅana tinékan samaṅde sukha,unéṅnyan alavas yateka pinunagya-kényéṅ hati,
[cd]macarva lurusiṅ təṅah yva maka aryasaṅ kén lukar,masarya vavéliṅ gəluṅ lukar agantuṅan riṅ pipi. o.737|| 

canto 95: 
	[ab]atīta gatiniṅ sura-psara haneṅ sura pada mari teki varṇanən,ikaṅ ry anupa rajya teki caritan valu-valu ri pəjah nareśvarī,
[cd]lavan sahananiṅ karaṇḍan hinya len kaka-kaka maṅiriṅ mareṅ raṇa,huvus téka haneṅ daləm saha taṅisnya pamavanika riṅraṅiṅ hati.738|| 

	[ab]ya hetunikanaṅ kadhatvan i yavé-daləm asəpi téké panaṅkilan,ikaṅ vataṅan arja tan kadiṅ husana masamun i natarnya nis prabha,
[cd]dilahni gupuranya mandra təkapiṅ him ləṅəṅ asaput-saput mukha,baṅun mavarahé laranya maka luh ririsan ira anirami kalaṅiṅ rəməṅ.739|| 

	[ab]gr̥ha-rjja ri daləm puri kahiḍəpanya kadi-kadi kadhatvaniṅ tulis,anan paṅadəg iṅ natar *vvaṅ (em., vaṅ msJK) ika tan hana maṅucap apiṇḍa suṅkava,
[cd]gəluṅnika lukar ndatan kahuniṅanya murarak akusut mareṅ mukha,vulatnya kamatéṅgéṅén kadi katona nr̥pati kalavan nareśvarī.740|| 

	[ab]yan iṅ masa surup hyaṅ arka lumaya luru səminiṅ asoka riṅ natar,[msJK-75v]mayat məkar i kəmbaṅiṅ manur aṅémbi atutur i masanya sumpaṅa,
[cd]ikaṅ bhramara mantén aṅhréṅ anaṅis paḍa ləṅəṅ arurab-rurab səkar,umaṅgah umiṅél gaḍuṅnya mavəlas harəp aluṅ amara srayéṅ tahən.741|| 

	[ab]ləṅəṅ ri vijiliṅ śaśāṅka sumanāṅdhadhari ri huvusiṅ ḍavuh pisan,…..         tan aṅu-aṅu améndhar-médhar sari,
[cd]baṅun salahasé-rarasnya juga tan hana lumihat apiṇḍa koméṅan,marāṅluh akécap titisni bañuniṅ makara tumus avarṇa kasrépan.742|| 

  [ab][msJK-76v]ikaṅ *vvaṅ (em., vaṅ msJK) i daləm kadhatvan hinya len kaka-kaka paḍa soka duhkita,miyat ri ləyəpiṅ vulan kadi maha mituturana taṅisnya tapva ya,
[cd]vilasa aji rakva yan maṅadəg iṅ natar araras akalihan ulas,anan kadi katona rakva sira muṅgah adulura mareṅ pasaṅgaman.743|| 

	[ab]ya karananikan lumampah adulur-dulur aṅənés i tambvaṅiṅ sasi,maha ṅlipurakən taṅisnya mahasiṅ taman araras anisakən uyaṅ,
[cd]prapañca miyatiṅ səkar jéṅér aṅimbuhi pamanisi tiksnaniṅ hati,viraṅ-rva turidanya tan hana juga-naka paṅimuara riṅ-raṅiṅ hati.744|| 

	[ab]hana galiṅah iṅ mahantən aṅuré gəluṅ amuni taṅisnya tan umuṅ,gurit nr̥pati ṅūni rakva kavəkas pitéṅanika tinénya riṅ téta,
[cd]kataṅgama ktāṅlilir vinulatanya riniṅa-riṅa-kénya vaspada,[msJK-76r]yateka vinacanya yan sinuluhanya tiṅət-hiṅət ika-rjja riṅ kapa. o.745|| 


canto 96: 
	[ab]ah rakryan mapa kolahanta bibi yan panékana samayāṅku riṅ karas,yadyan ta ṅvaṅ anyidra mañjiṅa mareṅ jinəm anakanakaptiniṅ hulun,
[cd]résniṅ tvas yadiyan kaciryana sapolahiṅ anilib akalihan huləs,byakta matya kakanta masku kakajin kakahavas inuvarga riṅ ṭikā.746|| 

	[ab]mdi ṅganyan muvah aku vanva ri kité-bu satata paka ratna riṅ purī,nojarté-ləpihan yateka hiniḍəp-ku panucap-ucapanta riṅ hulan,
[cd]layvan-teki lavan tapihta ya sinūkṣmaniṅ hutusan amétva-kén taṅis,riṅ paṅkvan-kvi-naras-haras-ku vinédar yva kadi ana katéna vaspada.747|| 

	[ab]ndan yan tan katəkan asambati manéhta saharasa makantéṅan hurip,apan deni rusitniṅ amrih aṅiriṅ liriṅ anəkani sésthiniṅ hati,
[cd]énak ṅvaṅ pəjah éṅ pasir ləṅəṅ amarna laraniṅ apatamaṅan lulut,riṅ jama-ntara rémyaniṅ salahasa ṅratakəna rasaniṅ pralapita.748|| 

	[ab]yak mati-bu madadya siñjaṅ aku tan sah aguliṅana ta ṅvaṅ iṅ tulam,yadyan ṅkanya huvus lukar viru-virun-ku ta védhar anamar-namar karas,
[cd]sarmāṅdani taṅista maṅəni gurit-ku pagavasani sihta iṅ halun,svargāṅkun ləsəh éṅ təṅahta tinular-tularan i vaṅiniṅ sédhak haṅét749|| 

	[ab]maṅkin saṅśaya śūnya mémbéhi huvusnya mamaca ri gurit nareśvara,ndan rakveki huvus sinūkṣma kinirim-kirim i vəkas ikaṅ karasikan,
[cd]ṅuni ratri silib-silib *vvaṅ (em., vaṅ msJK) amaliṅ-maliṅ anahali sisiniṅ tapih,santén vuryani sihnya tan ləbur avarṇa kadi sipat i sampuniṅ taṅis.750|| 

	[ab]yékāṅlud rumémék hatinya səḍəṅiṅ smara maṅirim-hirim raras hati,kaṅən rakva manis-manisni paṅucap aji sahaja marantunan pipi,
[cd]pantəsan pamibik tapih suji bisa ṅlipu-lipuri panas prihiṅ hati,marmāṅdani taṅisnya tambéh amaṅun lara turida kéncéṅ smara nala.751|| 

	[ab]nahan hetunikan prapañca kəna rāga sinarik i kaśaktiniṅ smara,ləṅləṅ luhnya lalitya méṅéni narendra ana kadi katon sumaṇḍiṅa,
[cd]ləs śīghran gumuliṅ manurva-kén i luhnya tuna-tuna taṅisnya tan umuṅ,riṅ svapneki hiḍəpnya rakva sira yan ḍatəṅa musépi luhnya riṅ sabuk.752|| 

            	
canto 97: 
	[ab]sakalaṅvan ikiṅ taman amuhara ləṅləṅ asuṅ turida,[msJK-77r]ri karaṅnya mapaṇḍan apuḍak aṅudhédha katon aṅisis,
[cd]mapupur hrəbuk arja baṅun asaji rumnya ya karékana,kadi harṣa vəkas-vəkasana kakavin mapatuta ṭikā.754|| 

	[ab]hana tīrtha mijil ri alévaṅi parasnya sumoṅ arahur,ri tusanya pinañcuran ajajar anir-jara konəṅ-unəṅ,
[cd]tumibéṅ tahas arja mani maya sateja katon aputih,kadi candrama pūrṇa sirat ika sumamburat asəmu riris.755|| 

	[ab]ri pasir-pasiriṅ lvah amalahar agə̄ṅ mahəniṅ mabiru,vatu antiga ramya mamatiga təpinya tinumpaṅ atap,
[cd]véréhiṅ bañu tut sisi kasarah avor kusuma nirara,kadi rurva sakeṅ gəluṅ alum apulaṅ pupar arja miṅiṅ.756|| 
	[ab]	lalu masa ktaṅ rahina ri vijiliṅ ravi manda lumə̄ṅ,sumékas maraṅ utphala vahu linavad-lavadiṅ bhramara,
[cd]ataṅis-taṅisan jənək amisiki sari tan intar umél,paka luhnya titisnikaṅ ébuni lavénya tumus umili.757|| 

	[ab]asinaṅ panəḍəṅniṅ asana tan himumbarah arja ruru,umuré səkariaṅ gaḍuṅ avilət anolét avor katirah,
[cd]mənur arja baṅun susu-susup inarak katitih-titihan,taru raśmi səminya sa-laṭi kasaraṅ binibit-bibitan.758|| 

	[ab]ri siriṅnya gunuṅ-gunuṅ aṅililan arja katon aruhar,majuraṅ ya mapajara-jaraṅ i hiriṅnya ləṅəṅ pinaran,
[cd][msJK-77v]sinaput-saput iṅ limut asəmu banantən anyavli marar,kadi kén lukar arja kahariṅətan asmu ririsnya sumar.759|| 

	[ab]alaṅa ri samipanika rinacanéṅ səkara anjrah harum,asinaṅ tumibéṅ natar arésik amarsa ruru sumahur,
[cd]anagisbhramaranya kasih harəp atīta tiniṅgal-akrn,anmar dyah akuṅ sinalah-asa turuṅ kavavéṅ sayana.760|| 

	[ab]paḍa suṅkava sinvami tahən ika ruksa katon akusut,aṅésah siraranya maksusak-asikan sinirirniṅ aṅin,
[cd]vəlas asihnya baṅun kapilaṅa pəjah aluṅ asəmu lumé,abalut mataniṅ vuluh anamar harum pinuyur-puyuran.761|| 

	[ab]hana pañcuran asnét analaga tusnya kinəmbəṅ atis,ri təṅahnika nusa ləyəp i racananya baṅun siluman,
[cd]pinaran-paraniṅ sivuhén asəmu soka kaciryan akuṅ,tuhu rantunaniṅ masa kapat alaṅa panamun turida.762|| 

            	
	[ab]tadanantara méh sirépa kəñariṅ arka lumə̄ṅ anisih,luməyəp anilib sumurupa katavéṅ-tavéṅan jalada,
[cd][msJK-78r]asinaṅ aa riṅ gagana kadi ranandhi sateja katon,panavat-navatiṅ dadali sa-halis arja kumiṅcuṅ avas.764|| 

	[ab]vau séb-séb ikaṅ vəṅi sumaput agatra sasi suména,rumavas-ravasiṅ pətəṅ alilaṅ ikaṅ dasa deśa katon,
[cd]maluya kalaṅə̄nya kahidépan ikan linihat-lihatan,araras baṅun adyah hinamər i kakuṅnya silih sih apém.765|| 

	[ab]adavan caritan saka-ləṅəṅani ramya nikiṅ nagara,ri pasirnya təkeṅ vukir alas ika yeki baṅunkalaran,
[cd]pira rakva karas tanahaniṅ aṅapus kakavin ta kunəṅ,/ipilu rañca maraṅ kavi vahu kavi tandaṅ amet kalaṅə̄n. o.766|| 


canto 98: 
  +++--+-+---+------+-+-=
	[ab]nāhan hiṅhan ikaṅ katha carita parva rinacana giṇeṅ pralapita,ndan rakveki ṅaranya rāmavijayāstu kasubhaga təkeṅ jagattraya,
[cd]antukniṅ kavi lalana nvam alaṅa ləṅəṅ aṅulahakən manah licin,ṅhiṅ rakvaṅ aparab taniṅrat i daləm karas arəja vinimba riṅ ṭikā.767|| 

	[ab]ṅuni kala bhaṭāra mokṣa mulihiṅ siva pada saha yoga samréti,rug bhrastaṅ yava bhumi kai kadi tan muvah atutur i jatiniṅ kr̥ta,
[cd]śīrṇaṅ sastra su-dharma sasana yateka tinaya-taya mogha tan tinut,siṅgih rakva ya kali kala sumaput yata maṅavaki murka dur-jana.768|| 

	[ab]maṅke pvan ana mūrti saṅ siniviniṅ nagara séphala śakti nītiman,[msJK-78v]vira nvam kavi darsaniya maguna raja vinuvus harum priyambada,
[cd]himpar surya mijil sakeṅ udaya paravata sira paka dipaniṅ sarat,khyāti śrī kr̥ta rajasa-dbhuta panéṅgah i sira tuhu rajaséṅ jagat.769|| 

	[ab]mantuk taṅ bhuvana pagəh kadiṅ husana muvah atutur iṅ rasa gama,saksa sasana saṅ narendra ya tinutnya satata paḍa bhakti tan salah,
[cd]vaṅ-vaṅ savuka ṅaksa tan hana maliṅ avéh aṅvéhi rajya saṅ prabhu,prāpteṅ vana pasir vukir paḍa rinaksa katéṅéṅan ika maṅun laṅa.770|| 

	[ab]yāṅde rañca ri buddhiniṅ hulun amarna kaləṅəṅan umuṅgva riṅ karas,tan saṅke vihikan matékya médhara kativasan amarantya-kén vuvus,
[cd]vruh ṅvaṅ yan cacadén mateki palalun-kvi-ki paka pamavan puték hati,buṅha tandaṅ i ləṅləṅiṅ pasir amet kaləṅəṅn i katəmvaniṅ hiḍəp.771|| 

	[ab]ṅuni ṅvaṅ satata marək-marək i jə̄ṅ nr̥pati huvus akarya sevaka,tan lot ṅanya sirāṅhulun ṅhulun apuṅguṅ akikuk agave panas hati,
[cd]yāṅde duhkha narendra tanpa tahənan huna mavédi katona de aji,luṅha ṅvaṅ maṅalap kasaṅ saha karas tana umusi ri duṅhusiṅ pasir.772|| 

	[ab][msJK-78v]ry antukniṅhulun aṅləṅəṅ mahas aṅiṅdhaṅi pasisi marək ri jə̄ṅ aji,mavat bhasa palambaṅ arja ana riṅ karas hinapi sinūkṣma tan umuṅ,
[cd]nantən teki hiḍəpku rakva lipareki vuyuṅ ira tan aṅliṅ iṅ hulun,maṅkin duhkha karas pamandhém ira riṅ hulun avédi lana sahur taṅis.773|| 

	[ab][msJK-79r]yekāṅde pətəṅiṅ tvas ardha kapəgan maṅaṅən-aṅən i tan sihiṅ vidhi,aṅhiṅ matya jugeki ṅenaka mara ṅanyuta hurip i salvaṅiṅ pasir,
[cd]marmāṅkva mrih amarṇanaṅ vaca-vacan jaya-jaya ri narendra riṅ prajā,rapvan randha rikaṅ sarat mapagəha prabhu sinisvin ikag jagattraya. o.774|| 


canto 99: 
  +++--+-+---+++-++-=
	[ab]aṅhiṅ soddaga cakra yeka paṅalah śrī nātha riṅ papraṅan,bhraṣṭa siṅ kahava ta denya sinacah malvaṅ pisan sayuta,
[cd]anyat mevivu laksa tan kəna tuha vrég tan valuy yan laga,siṅhəl mvaṅ vaju luṅha mavri malayu vrin-vrin matiṅgal raṅin. o.775|| 


canto 100: 
  +++--+-+---+------+-+-=
	[ab]siṅgih saptama sūryavaṅśa paṅadəg haji ri huvusiran jayeṅ raṇa,təṇḍasniṅ ratu śakti nastha pəjahiṅ ratha tiga vəlas agilaṅ-gilaṅ,
[cd]rvekaṅ śakti mataṅgal amrih aṅusī pakasulayah i madhyaniṅ raṇa,rumpukniṅ sasa parvato-lur-uluran-tra paṅavasaniréṅ parāṅmukha.776|| 

	[ab]hetunyaṅ yava bhumi śuddha rasana dvaya saṅ hinabhivadha iṅ jagat,kvehniṅ sevaka sapta tiki téka piṅ rva mara marək anambah iṅ sabhā,
[cd]tanpa lvaṅ sukha homa paṅhilaṅ iréṅ ripu kula pajahiṅ raṇāṅgana,[msJK-79v]lavan saṅ sura saṅghya maṅjaya-jaya-aji hula-hula suṅsaṅiṅ laṅit. o.777|| 

canto 101: 
  ++++-++------++-++-+=
	[ab]nāhan doniṅ hulun yan hilu kavi kumavi mrākr̥ta vatas kāvya,antukniṅ dhairya maṅhyaṅ-hyaṅ i giripati bhakty amrih aṅgə̄ṅ palambaṅ,
[cd]kāya mvaṅ śabda len citta yatika ginəlar parva pañcopacāra,sampun sampūrṇa śīghran kr̥ta vara kadi riṅ svapna yan non bhaṭāra. o.778|| 

canto 102: 
  +++--+-+---+------+-+-=
	[ab]ndah yeki pva ṅaranya rāmavijayāstu kavuvusan ikaṅ jagattraya,sampun pūrṇa sinurvan iṅ piḍaḍa kilyaniṅ acala śarīra devata,
[cd]khyātiṅ rat raya riṅ siṅarsa ya ri uttara riṅ anima sobhita laṅa,ndah maṅke pva dhiné bhaṭāra karananya masəpi tuhu tan kadiṅ lagi.779|| 

	[ab]yeki pva karaṇanya ramya riṅ husana sira saṅ i harəpku nītiman,khyātiṅ rat sira kavi paṇḍita jatéṅ sarasaniṅ agama-ti durjaya,
[cd]marmanyan sada vah laṅə̄nya karika pinuji-puji patīrthaniṅ sarat,rat bhaktya mararəm paḍa muhun i jə̄ṅira maharəp aṅuṅnya śūnyatā.780|| 

	[ab]maṅka saṅ makadharmaniṅhulun apan tuhu-tuhu paramādiniṅ laṅa,maṅke ṅvaṅ ati hina duryaśa vimūḍha kasih arép amuktya saṅsāra,
[cd][msJK-80r]yāṅde kiṅ-kiṅ ikaṅ manah karirisan lara maravasika ndatan bésur,nél-ṅélén ṅvaṅ i panaputnya dadi luh drava ri mata mataṅnya nis-préha.781|| 

	[ab]ləṅləṅ-kan riṅ amanda bhāgyani tuvuh-ku hiniraṅ-hiraṅiṅ parampara,byékta-byékta pakarya riṅ kuna yataka katəmu muvakéṅ kaduryaśan,
[cd]ndi pvé-ka avanāṅkva yan madéhanaṅ lara ri hati sumar marémbéhan,tan péndah kadi puṣpaniṅ uphala tanpa sara riṅ apa yan hurip muvah.782|| 

  [ab][msJK-80r]duran yan sama ri nilo-tphala larāṅkva ana avan ansmva-kn ayuh,byakta tan mahurip muvah linavad iṅ gərəh aṅirim-hiris lavan riris,
[cd]lila maluy apuṣpa maṅ-jrah anəḍəṅ bhramara téka kadi mahas maṅa,tan *vvaṅ (em., vaṅ msJK) matra lar-ṅkva yan(sakaén iṅ) sama-kén iṅ kumuda təkapi mudha-niṅ hulun.783|| 

	[ab]byakta-byakta yaté kaṅən-ku kadi tan hiliran ira maha jayeṅ laṅa,yekāṅde kadi tan ləvas géṅi larāṅku dinularan i tan sihiṅ vidhi,
[cd]sayakta yeki phalanya tan dadi linaṅghana katəmu daridra vah dana,dagdha sina géséṅ hatiṅku ri pamahnya kadi gaduṅ aṅoloṅ ambara.784|| 

	[ab]maṅke ṅvaṅ katiban viraṅ-rvaṅ aṅésah prihati riṅ apa yan vənaṅ pasah,[msJK-80v]apan madbhuta kadi sāgara mamarvvata maharus ahombakan unaṅ,
[cd]ahah bhukti kadun-kr̥tan-mu ya mapaṅ masəmi masəkara anjrah éṅ hati,yékoṅ aṅga manavaṅ iṅ kasih harəp-mu riṅ apa ya matiṅgal ujvala.785|| 

	[ab]maṅka bvatnikanaṅ larāmbək i hatiṅku umənəb ika tan vənaṅ pinəm,jag ḍatəṅ pva vidhi narendra saha pustaka manuruna rāmavijaya,
[cd]kagyat-gyat manahiṅ hulun dadi maṅa rumasa-rama ri tan sidéṅ gati,tan saṅkaṅ pamihaṅkv astuniṅ asuṅkava təkapi kahinasiṅ hulan. o.786|| 


canto 103: 
  ++-+---+--+-+=
	[ab]santoṣa tekini manehta apan vimūḍha,vetnyan virūpanikaṅ akṣara tan sphuṭa ya,
[cd]kveh māti tan hana pənədnya kuraṅ viveka,kevalya bhaktiyani manehta gégén narendra.787|| 

    
  
             colophon: iti kakavin rāmavijaya, samāpta. təlas sinurat riṅ gəria piḍaḍa, duk taṅgal 30 april 1973. varsaniṅ loka.-
           
        
    